***
<h4>Job: 1.1</h4><br>C’era nel paese di Uz un uomo che si chiamava Giobbe. Quest’uomo era integro e retto; temeva Iddio e fuggiva il male.
***
<h4>Job: 1.2</h4><br>Gli erano nati sette figliuoli e tre figliuole;
***
<h4>Job: 1.3</h4><br>possedeva settemila pecore, tremila cammelli, cinquecento paia di bovi, cinquecento asine e una servitù molto numerosa. E quest’uomo era il più grande di tutti gli Orientali.
***
<h4>Job: 1.4</h4><br>I suoi figliuoli solevano andare gli uni dagli altri e darsi un convito, ciascuno nel suo giorno: e mandavano a chiamare le loro tre sorelle perché venissero a mangiare e a bere con loro.
***
<h4>Job: 1.5</h4><br>E quando la serie dei giorni di convito era finita Giobbe li faceva venire per purificarli; si levava di buon mattino, e offriva un olocausto per ciascun d’essi, perché diceva: "Può darsi che i miei figliuoli abbian peccato ed abbiano rinnegato Iddio in cuor loro". E Giobbe faceva sempre così.
***
<h4>Job: 1.6</h4><br>Or accadde un giorno, che i figliuoli di Dio vennero a presentarsi davanti all’Eterno, e Satana venne anch’egli in mezzo a loro.
***
<h4>Job: 1.7</h4><br>E l’Eterno disse a Satana: "Donde vieni?" E Satana rispose all’Eterno: "Dal percorrere la terra e dal passeggiare per essa".
***
<h4>Job: 1.8</h4><br>E l’Eterno disse a Satana: "Hai tu notato il mio servo Giobbe? Non ce n’è un altro sulla terra che come lui sia integro, retto, tema Iddio e fugga il male".
***
<h4>Job: 1.9</h4><br>E Satana rispose all’Eterno: "E’ egli forse per nulla che Giobbe teme Iddio?
***
<h4>Job: 1.10</h4><br>Non l’hai tu circondato d’un riparo, lui, la sua casa, e tutto quel che possiede? Tu hai benedetto l’opera delle e mani, e il suo bestiame ricopre tutto il paese.
***
<h4>Job: 1.11</h4><br>Ma stendi un po’ la tua mano, tocca quanto egli possiede, e vedrai se non ti rinnega in faccia".
***
<h4>Job: 1.12</h4><br>E l’Eterno disse a Satana: "Ebbene! tutto quello che possiede e in tuo potere; soltanto, non stender la mano sulla sua persona". E Satana si ritirò dalla presenza dell’Eterno.
***
<h4>Job: 1.13</h4><br>Or accadde che un giorno, mentre suoi figliuoli e le sue figliuole mangiavano e bevevano del vino in casa del loro fratello maggiore, giunse a Giobbe un messaggero a dirgli:
***
<h4>Job: 1.14</h4><br>"I buoi stavano arando e le asine pascevano lì appresso,
***
<h4>Job: 1.15</h4><br>quand’ecco i Sabei son piombati loro addosso e li hanno portati via; hanno passato a fil di spada servitori, e io solo son potuto scampare per venire a dirtelo".
***
<h4>Job: 1.16</h4><br>Quello parlava ancora, quando ne giunse un altro a dire: "Il fuoco di Dio e caduto dal cielo, ha colpito le pecore e i servitori, e li ha divorati; e io solo son potuto scampare per venire a dirtelo".
***
<h4>Job: 1.17</h4><br>Quello parlava ancora, quando ne giunse un altro a dire: "I Caldei hanno formato tre bande, si son gettati sui cammelli e li han portati via; hanno passato a fil di spada i servitori, e io solo son potuto scampare per venire a dirtelo".
***
<h4>Job: 1.18</h4><br>Quello parlava ancora, quando ne giunse un altro a dire: "I tuoi figliuoli e le tue figliuole mangiavano e bevevano del vino in casa del loro fratello maggiore;
***
<h4>Job: 1.19</h4><br>ed ecco che un gran vento, venuto dall’altra parte del deserto, ha investito i quattro canti della casa, ch’è caduta sui giovani; ed essi sono morti; e io solo son potuto scampare per venire a dirtelo".
***
<h4>Job: 1.20</h4><br>Allora Giobbe si alzò e si stracciò il mantello e si rase il capo e si prostrò a terra e adorò e disse:
***
<h4>Job: 1.21</h4><br>"Nudo sono uscito dal seno di mia madre, e nudo tornerò in seno della terra; l’Eterno ha dato, l’Eterno ha tolto; sia benedetto il nome dell’Eterno".
***
<h4>Job: 1.22</h4><br>In tutto questo Giobbe non peccò e non attribuì a Dio nulla di mal fatto.
***
<h4>Job: 2.1</h4><br>Or accadde un giorno, che i figliuoli di Dio vennero a presentarsi davanti all’Eterno, e Satana venne anch’egli in mezzo a loro a presentarsi davanti all’Eterno.
***
<h4>Job: 2.2</h4><br>E l’Eterno disse a Satana: "Donde vieni?" E Satana rispose all’Eterno: "Dal percorrere la terra e dal passeggiare per essa". E l’Eterno disse a Satana:
***
<h4>Job: 2.3</h4><br>"Hai tu notato il mio servo Giobbe? Non ce n’è un altro sulla terra che come lui sia integro, retto, tema Iddio e fugga il male. Egli si mantiene saldo nella sua integrità benché tu m’abbia incitato contro di lui per rovinarlo senza alcun motivo".
***
<h4>Job: 2.4</h4><br>E Satana rispose all’Eterno: "Pelle per pelle! L’uomo dà tutto quel che possiede per la sua vita;
***
<h4>Job: 2.5</h4><br>ma stendi un po’ la tua mano, toccagli le ossa e la carne, e vedrai se non ti rinnega in faccia".
***
<h4>Job: 2.6</h4><br>E l’Eterno disse a Satana: "Ebbene esso è in tuo potere; soltanto, rispetta la sua vita".
***
<h4>Job: 2.7</h4><br>E Satana si ritirò dalla presenza dell’Eterno e colpì Giobbe d’un’ulcera maligna dalla pianta de’ piedi al sommo del capo; e Giobbe prese un coccio per grattarsi, e stava seduto nella cenere.
***
<h4>Job: 2.8</h4><br>E sua moglie gli disse: "Ancora stai saldo nella tua integrità?
***
<h4>Job: 2.9</h4><br>Ma lascia stare Iddio, e muori!"
***
<h4>Job: 2.10</h4><br>E Giobbe a lei: "Tu parli da donna insensata! Abbiamo accettato il bene dalla mano di Dio, e rifiuteremmo d’accettare il male?" In tutto questo Giobbe non peccò con le sue labbra.
***
<h4>Job: 2.11</h4><br>Or tre amici di Giobbe, Elifaz di Teman, Bildad di Suach e Tsofar di Naama, avendo udito tutti questi mali che gli eran piombati addosso, partirono, ciascuno dal suo paese e si misero d’accordo per venire a condolersi con lui e a consolarlo.
***
<h4>Job: 2.12</h4><br>E, levati gli occhi da lontano, essi non lo riconobbero, e alzarono la voce e piansero; si stracciarono i mantelli e si cosparsero il capo di polvere gittandola verso il cielo.
***
<h4>Job: 2.13</h4><br>E rimasero seduti per terra, presso a lui, sette giorni e sette notti; e nessuno di loro gli disse verbo, perché vedevano che il suo dolore era molto grande.
***
<h4>Job: 3.1</h4><br>Allora Giobbe aprì la bocca e maledisse il giorno della sua nascita.
***
<h4>Job: 3.2</h4><br>E prese a dire così:
***
<h4>Job: 3.3</h4><br>"Perisca il giorno ch’io nacqui e la notte che disse: "E’ concepito un maschio!"
***
<h4>Job: 3.4</h4><br>Quel giorno si converta in tenebre, non se ne curi Iddio dall’alto, né splenda sovr’esso raggio di luce!
***
<h4>Job: 3.5</h4><br>Se lo riprendano le tenebre e l’ombra di morte, resti sovr’esso una fitta nuvola, le eclissi lo riempian di paura!
***
<h4>Job: 3.6</h4><br>Quella notte diventi preda d’un buio cupo, non abbia la gioia di contar tra i giorni dell’anno, non entri nel novero de’ mesi!
***
<h4>Job: 3.7</h4><br>Quella notte sia notte sterile, e non vi s’oda grido di gioia.
***
<h4>Job: 3.8</h4><br>La maledicano quei che maledicono i giorni e sono esperti nell’evocare il drago.
***
<h4>Job: 3.9</h4><br>Si oscurino le stelle del suo crepuscolo, aspetti la luce e la luce non venga, e non miri le palpebre dell’alba,
***
<h4>Job: 3.10</h4><br>poiché non chiuse la porta del seno che mi portava, e non celò l’affanno agli occhi miei.
***
<h4>Job: 3.11</h4><br>Perché non morii nel seno di mia madre? Perché non spirai appena uscito dalle sue viscere?
***
<h4>Job: 3.12</h4><br>Perché trovai delle ginocchia per ricevermi e delle mammelle da poppare?
***
<h4>Job: 3.13</h4><br>Ora mi giacerei tranquillo, dormirei, ed avrei così riposo
***
<h4>Job: 3.14</h4><br>coi re e coi consiglieri della terra che si edificarono mausolei,
***
<h4>Job: 3.15</h4><br>coi principi che possedean dell’oro e che empiron d’argento le lor case;
***
<h4>Job: 3.16</h4><br>o, come l’aborto nascosto, non esisterei, sarei come i feti che non videro la luce.
***
<h4>Job: 3.17</h4><br>Là cessano gli empi di tormentare gli altri. Là riposano gli stanchi,
***
<h4>Job: 3.18</h4><br>là i prigioni han requie tutti insieme, senz’udir voce d’aguzzino.
***
<h4>Job: 3.19</h4><br>Piccoli e grandi sono là del pari, e lo schiavo è libero del suo padrone.
***
<h4>Job: 3.20</h4><br>Perché dar la luce all’infelice e la vita a chi ha l’anima nell’amarezza,
***
<h4>Job: 3.21</h4><br>i quali aspettano la morte che non viene, e la ricercano più che i tesori nascosti,
***
<h4>Job: 3.22</h4><br>e si rallegrerebbero fino a giubilarne, esulterebbero se trovassero una tomba?
***
<h4>Job: 3.23</h4><br>Perché dar vita a un uomo la cui via è oscura? e che Dio ha stretto in un cerchio?
***
<h4>Job: 3.24</h4><br>Io sospiro anche quando prendo il mio cibo, e i miei gemiti si spandono com’acqua.
***
<h4>Job: 3.25</h4><br>Non appena temo un male, ch’esso mi colpisce; e quel che pavento, mi piomba addosso.
***
<h4>Job: 3.26</h4><br>Non trovo posa, né requie, né pace, il tormento è continuo!"
***
<h4>Job: 4.1</h4><br>Allora Elifaz di Teman rispose disse:
***
<h4>Job: 4.2</h4><br>"Se provassimo a dirti una parola ti darebbe fastidio? Ma chi potrebbe trattener le parole?
***
<h4>Job: 4.3</h4><br>Ecco tu n’hai ammaestrati molti, hai fortificato le mani stanche;
***
<h4>Job: 4.4</h4><br>le tue parole hanno rialzato chi stava cadendo, hai raffermato le ginocchia vacillanti;
***
<h4>Job: 4.5</h4><br>e ora che il male piomba su te, tu ti lasci abbattere; ora ch’è giunto fino a te, sei tutto smarrito.
***
<h4>Job: 4.6</h4><br>La tua pietà non è forse la tua fiducia, e l’integrità della tua vita la speranza tua?
***
<h4>Job: 4.7</h4><br>Ricorda: quale innocente perì mai? e dove furono gli uomini retti mai distrutti?
***
<h4>Job: 4.8</h4><br>Io per me ho visto che coloro che arano iniquità e seminano tormenti, ne mietono i frutti.
***
<h4>Job: 4.9</h4><br>Al soffio di Dio essi periscono, dal vento del suo corruccio son consumati.
***
<h4>Job: 4.10</h4><br>Spenta è la voce del ruggente, sono spezzati i denti dei leoncelli.
***
<h4>Job: 4.11</h4><br>Perisce per mancanza di preda il forte leone, e restan dispersi i piccini della leonessa.
***
<h4>Job: 4.12</h4><br>Una parola m’è furtivamente giunta, e il mio orecchio ne ha còlto il lieve sussurro.
***
<h4>Job: 4.13</h4><br>Fra i pensieri delle visioni notturne, quando un sonno profondo cade sui mortali,
***
<h4>Job: 4.14</h4><br>uno spavento mi prese, un tremore che mi fece fremer tutte l’ossa.
***
<h4>Job: 4.15</h4><br>Uno spirito mi passò dinanzi, e i peli mi si rizzarono addosso.
***
<h4>Job: 4.16</h4><br>Si fermò, ma non riconobbi il suo sembiante; una figura mi stava davanti agli occhi e udii una voce sommessa che diceva:
***
<h4>Job: 4.17</h4><br>"Può il mortale esser giusto dinanzi a Dio? Può l’uomo esser puro dinanzi al suo Fattore?
***
<h4>Job: 4.18</h4><br>Ecco, Iddio non si fida de’ suoi propri servi, e trova difetti nei suoi angeli;
***
<h4>Job: 4.19</h4><br>quanto più in quelli che stanno in case d’argilla, che han per fondamento la polvere e son schiacciati al par delle tignuole!
***
<h4>Job: 4.20</h4><br>Tra la mattina e la sera sono infranti; periscono per sempre, senza che alcuno se ne accorga.
***
<h4>Job: 4.21</h4><br>La corda della lor tenda, ecco, è strappata, e muoion senza posseder la sapienza".
***
<h4>Job: 5.1</h4><br>Chiama pure! C’è forse chi ti risponda? E a qual dei santi vorrai tu rivolgerti?
***
<h4>Job: 5.2</h4><br>No, il cruccio non uccide che l’insensato e l’irritazione non fa morir che lo stolto.
***
<h4>Job: 5.3</h4><br>Io ho veduto l’insensato prender radice, ma ben tosto ho dovuto maledirne la dimora.
***
<h4>Job: 5.4</h4><br>I suoi figli van privi di soccorso, sono oppressi alla porta, e non c’è chi li difenda.
***
<h4>Job: 5.5</h4><br>L’affamato gli divora la raccolta, gliela rapisce perfino di tra le spine; e l’assetato gli trangugia i beni.
***
<h4>Job: 5.6</h4><br>Ché la sventura non spunta dalla terra né il dolore germina dal suolo;
***
<h4>Job: 5.7</h4><br>ma l’uomo nasce per soffrire, come la favilla per volare in alto.
***
<h4>Job: 5.8</h4><br>Io però vorrei cercar di Dio, e a Dio vorrei esporre la mia causa:
***
<h4>Job: 5.9</h4><br>a lui, che fa cose grandi, imperscrutabili, maraviglie senza numero;
***
<h4>Job: 5.10</h4><br>che spande la pioggia sopra la terra e manda le acque sui campi;
***
<h4>Job: 5.11</h4><br>che innalza quelli ch’erano abbassati e pone in salvo gli afflitti in luogo elevato;
***
<h4>Job: 5.12</h4><br>che sventa i disegni degli astuti sicché le loro mani non giungono ad eseguirli;
***
<h4>Job: 5.13</h4><br>che prende gli abili nella loro astuzia, sì che il consiglio degli scaltri va in rovina.
***
<h4>Job: 5.14</h4><br>Di giorno essi incorron nelle tenebre, in pien mezzodì brancolan come di notte;
***
<h4>Job: 5.15</h4><br>ma Iddio salva il meschino dalla spada della lor bocca, e il povero di man del potente.
***
<h4>Job: 5.16</h4><br>E così pel misero v’è speranza, mentre l’iniquità ha la bocca chiusa.
***
<h4>Job: 5.17</h4><br>Beato l’uomo che Dio castiga! E tu non isdegnar la correzione dell’Onnipotente;
***
<h4>Job: 5.18</h4><br>giacché egli fa la piaga, poi la fascia; egli ferisce, ma le sue mani guariscono.
***
<h4>Job: 5.19</h4><br>In sei distrette egli sarà il tuo liberatore e in sette il male non ti toccherà.
***
<h4>Job: 5.20</h4><br>In tempo di carestia ti scamperà dalla morte, in tempo di guerra dai colpi della spada.
***
<h4>Job: 5.21</h4><br>Sarai sottratto al flagello della lingua, non temerai quando verrà il disastro.
***
<h4>Job: 5.22</h4><br>In mezzo al disastro e alla fame riderai, non paventerai le belve della terra;
***
<h4>Job: 5.23</h4><br>perché avrai per alleate le pietre del suolo, e gli animali de’ campi saran teco in pace.
***
<h4>Job: 5.24</h4><br>Saprai sicura la tua tenda; e, visitando i tuoi pascoli, vedrai che non ti manca nulla.
***
<h4>Job: 5.25</h4><br>Saprai che la tua progenie moltiplica, che i tuoi rampolli crescono come l’erba de’ campi.
***
<h4>Job: 5.26</h4><br>Scenderai maturo nella tomba, come la bica di mannelle che si ripone a suo tempo.
***
<h4>Job: 5.27</h4><br>Ecco quel che abbiam trovato, riflettendo. Così è. Tu ascolta, e fanne tuo pro".
***
<h4>Job: 6.1</h4><br>Allora Giobbe rispose e disse:
***
<h4>Job: 6.2</h4><br>"Ah, se il mio travaglio si pesasse, se le mie calamità si mettessero tutte insieme sulla bilancia!
***
<h4>Job: 6.3</h4><br>Sarebbero trovati più pesanti che la sabbia del mare. Ecco perché le mie parole sono temerarie.
***
<h4>Job: 6.4</h4><br>Ché le saette dell’Onnipotente mi trafiggono, lo spirito mio ne sugge il veleno; i terrori di Dio si schierano in battaglia contro me.
***
<h4>Job: 6.5</h4><br>L’asino salvatico raglia forse quand’ha l’erba davanti? mugghia forse il bue davanti alla pastura?
***
<h4>Job: 6.6</h4><br>Si può egli mangiar ciò ch’è scipito e senza sale? c’è qualche gusto in un chiaro d’uovo?
***
<h4>Job: 6.7</h4><br>L’anima mia rifiuta di toccare una simil cosa, essa è per me come un cibo ripugnante.
***
<h4>Job: 6.8</h4><br>Oh, m’avvenisse pur quello che chiedo, e mi desse Iddio quello che spero!
***
<h4>Job: 6.9</h4><br>Volesse pure Iddio schiacciarmi, stender la mano e tagliare il filo de’ miei giorni!
***
<h4>Job: 6.10</h4><br>Sarebbe questo un conforto per me, esulterei nei dolori ch’egli non mi risparmia; giacché non ho rinnegato le parole del Santo.
***
<h4>Job: 6.11</h4><br>Che è mai la mia forza perch’io speri ancora? Che fine m’aspetta perch’io sia paziente?
***
<h4>Job: 6.12</h4><br>La mia forza è essa forza di pietra? e la mia carne, carne di rame?
***
<h4>Job: 6.13</h4><br>Non son io ridotto senza energia, e non m’è forse tolta ogni speranza di guarire?
***
<h4>Job: 6.14</h4><br>Pietà deve l’amico a colui che soccombe, quand’anche abbandoni il timor dell’Onnipotente.
***
<h4>Job: 6.15</h4><br>Ma i fratelli miei si son mostrati infidi come un torrente, come l’acqua di torrenti che passano.
***
<h4>Job: 6.16</h4><br>Il ghiaccio li rende torbidi, e la neve vi si scioglie;
***
<h4>Job: 6.17</h4><br>ma passato il tempo delle piene, svaniscono; quando sentono il caldo, scompariscono dal loro luogo.
***
<h4>Job: 6.18</h4><br>Le carovane che si dirigon là mutano strada, s’inoltran nel deserto, e vi periscono.
***
<h4>Job: 6.19</h4><br>Le carovane di Tema li cercavan collo sguardo, i viandanti di Sceba ci contavan su,
***
<h4>Job: 6.20</h4><br>ma furon delusi nella loro fiducia; giunti sul luogo, rimasero confusi.
***
<h4>Job: 6.21</h4><br>Tali siete divenuti voi per me: vedete uno che fa orrore, e vi prende la paura.
***
<h4>Job: 6.22</h4><br>V’ho forse detto: "Datemi qualcosa" o "co’ vostri beni fate un donativo a favor mio",
***
<h4>Job: 6.23</h4><br>o "liberatemi dalla stretta del nemico, o "scampatemi di man dei prepotenti"?
***
<h4>Job: 6.24</h4><br>Ammaestratemi, e mi starò in silenzio; fatemi capire in che cosa ho errato.
***
<h4>Job: 6.25</h4><br>Quanto sono efficaci le parole rette! Ma la vostra riprensione che vale?
***
<h4>Job: 6.26</h4><br>Volete dunque biasimar delle parole? Ma le parole d’un disperato se le porta il vento!
***
<h4>Job: 6.27</h4><br>Voi sareste capaci di trar la sorte sull’orfano, e di contrattare il vostro amico!
***
<h4>Job: 6.28</h4><br>Ma pure vi piaccia di rivolgervi a guardarmi, e vedete s’io vi menta in faccia.
***
<h4>Job: 6.29</h4><br>Mutate consiglio! Non vi sia in voi iniquità! Mutate consiglio, la mia giustizia sussiste.
***
<h4>Job: 6.30</h4><br>V’è qualche iniquità sulla mia lingua? Il mio palato non distingue più quel ch’è male?
***
<h4>Job: 7.1</h4><br>La vita dell’uomo sulla terra è una milizia; i giorni suoi son simili ai giorni d’un operaio.
***
<h4>Job: 7.2</h4><br>Come lo schiavo anela l’ombra e come l’operaio aspetta il suo salario,
***
<h4>Job: 7.3</h4><br>così a me toccan mesi di sciagura, e mi sono assegnate notti di dolore.
***
<h4>Job: 7.4</h4><br>Non appena mi corico, dico: "Quando mi leverò?" Ma la notte si prolunga, e mi sazio d’agitazioni infino all’alba.
***
<h4>Job: 7.5</h4><br>La mia carne è coperta di vermi e di croste terrose, la mia pelle si richiude, poi riprende a suppurare.
***
<h4>Job: 7.6</h4><br>I miei giorni sen vanno più veloci della spola, si consumano senza speranza.
***
<h4>Job: 7.7</h4><br>Ricordati, che la mia vita e un soffio! L’occhio mio non vedrà più il bene.
***
<h4>Job: 7.8</h4><br>Lo sguardo di chi ora mi vede non mi potrà più scorgere; gli occhi tuoi mi cercheranno, ma io non sarò più.
***
<h4>Job: 7.9</h4><br>La nuvola svanisce e si dilegua; così chi scende nel soggiorno de’ morti non ne risalirà;
***
<h4>Job: 7.10</h4><br>non tornerà più nella sua casa, e il luogo ove stava non lo riconoscerà più.
***
<h4>Job: 7.11</h4><br>Io, perciò, non terrò chiusa la bocca; nell’angoscia del mio spirito io parlerò, mi lamenterò nell’amarezza dell’anima mia.
***
<h4>Job: 7.12</h4><br>Son io forse il mare o un mostro marino che tu ponga intorno a me una guardia?
***
<h4>Job: 7.13</h4><br>Quando dico: "Il mio letto mi darà sollievo, il mio giaciglio allevierà la mia pena",
***
<h4>Job: 7.14</h4><br>tu mi sgomenti con sogni, e mi spaventi con visioni;
***
<h4>Job: 7.15</h4><br>sicché l’anima mia preferisce soffocare, preferisce a queste ossa la morte.
***
<h4>Job: 7.16</h4><br>Io mi vo struggendo; non vivrò sempre; deh, lasciami stare; i giorni miei non son che un soffio.
***
<h4>Job: 7.17</h4><br>Che cosa è l’uomo che tu ne faccia tanto caso, che tu ponga mente ad esso,
***
<h4>Job: 7.18</h4><br>e lo visiti ogni mattina e lo metta alla prova ad ogni istante?
***
<h4>Job: 7.19</h4><br>Quando cesserai di tener lo sguardo fisso su me? Quando mi darai tempo d’inghiottir la mia saliva?
***
<h4>Job: 7.20</h4><br>Se ho peccato, che ho fatto a te, o guardiano degli uomini? Perché hai fatto di me il tuo bersaglio? A tal punto che son divenuto un peso a me stesso?
***
<h4>Job: 7.21</h4><br>E perché non perdoni le mie trasgressioni e non cancelli la mia iniquità? Poiché presto giacerò nella polvere; e tu mi cercherai, ma io non sarò più".
***
<h4>Job: 8.1</h4><br>Allora Bildad di Suach rispose e disse:
***
<h4>Job: 8.2</h4><br>"Fino a quando terrai tu questi discorsi e saran le parole della tua bocca come un vento impetuoso?
***
<h4>Job: 8.3</h4><br>Iddio perverte egli il giudizio? L’Onnipotente perverte egli la giustizia?
***
<h4>Job: 8.4</h4><br>Se i tuoi figliuoli han peccato contro lui, egli li ha dati in balìa del loro misfatto;
***
<h4>Job: 8.5</h4><br>ma tu, se ricorri a Dio e implori grazia dall’Onnipotente,
***
<h4>Job: 8.6</h4><br>se proprio sei puro e integro, certo egli sorgerà in tuo favore, e restaurerà la dimora della tua giustizia.
***
<h4>Job: 8.7</h4><br>Così sarà stato piccolo il tuo principio, ma la tua fine sarà grande oltre modo.
***
<h4>Job: 8.8</h4><br>Interroga le passate generazioni, rifletti sull’esperienza de’ padri;
***
<h4>Job: 8.9</h4><br>giacché noi siam d’ieri e non sappiamo nulla; i nostri giorni sulla terra non son che un’ombra;
***
<h4>Job: 8.10</h4><br>ma quelli certo t’insegneranno, ti parleranno, e dal loro cuore trarranno discorsi.
***
<h4>Job: 8.11</h4><br>Può il papiro crescere ove non c’è limo? Il giunco viene egli su senz’acqua?
***
<h4>Job: 8.12</h4><br>Mentre son verdi ancora, e senza che li si tagli, prima di tutte l’erbe, seccano.
***
<h4>Job: 8.13</h4><br>Tale la sorte di tutti quei che dimenticano Dio, e la speranza dell’empio perirà.
***
<h4>Job: 8.14</h4><br>La sua baldanza è troncata, la sua fiducia e come una tela di ragno.
***
<h4>Job: 8.15</h4><br>Egli s’appoggia alla sua casa, ma essa non regge; vi s’aggrappa, ma quella non sta salda.
***
<h4>Job: 8.16</h4><br>Egli verdeggia al sole, e i suoi rami si protendono sul suo giardino;
***
<h4>Job: 8.17</h4><br>le sue radici s’intrecciano sul mucchio delle macerie, penetra fra le pietre della casa.
***
<h4>Job: 8.18</h4><br>Ma divelto che sia dal suo luogo, questo lo rinnega e gli dice: "Non ti ho mai veduto!"
***
<h4>Job: 8.19</h4><br>Ecco il gaudio che gli procura la sua condotta! E dalla polvere altri dopo lui germoglieranno.
***
<h4>Job: 8.20</h4><br>No, Iddio non rigetta l’uomo integro, ne porge aiuto a quelli che fanno il male.
***
<h4>Job: 8.21</h4><br>Egli renderà ancora il sorriso alla tua bocca, e sulle tue labbra metterà canti d’esultanza.
***
<h4>Job: 8.22</h4><br>Quelli che t’odiano saran coperti di vergogna, e la tenda degli empi sparirà".
***
<h4>Job: 9.1</h4><br>Allora Giobbe rispose e disse:
***
<h4>Job: 9.2</h4><br>"Sì, certo, io so ch’egli e così; e come sarebbe il mortale giusto davanti a Dio?
***
<h4>Job: 9.3</h4><br>Se all’uomo piacesse di piatir con Dio, non potrebbe rispondergli sovra un punto fra mille.
***
<h4>Job: 9.4</h4><br>Dio è savio di cuore, è grande in potenza; chi gli ha tenuto fronte e se n’è trovato bene?
***
<h4>Job: 9.5</h4><br>Egli trasporta le montagne senza che se ne avvedano, nel suo furore le sconvolge.
***
<h4>Job: 9.6</h4><br>Egli scuote la terra dalle sue basi, e le sue colonne tremano.
***
<h4>Job: 9.7</h4><br>Comanda al sole, ed esso non si leva; mette un sigillo sulle stelle.
***
<h4>Job: 9.8</h4><br>Da solo spiega i cieli, e cammina sulle più alte onde del mare.
***
<h4>Job: 9.9</h4><br>E’ il creatore dell’Orsa, d’Orione, delle Pleiadi, e delle misteriose regioni del cielo australe.
***
<h4>Job: 9.10</h4><br>Egli fa cose grandi e imperscrutabili, maraviglie senza numero.
***
<h4>Job: 9.11</h4><br>Ecco, ei mi passa vicino, ed io nol veggo; mi scivola daccanto e non me n’accorgo.
***
<h4>Job: 9.12</h4><br>Ecco afferra la preda, e chi si opporrà? Chi oserà dirgli: "Che fai?"
***
<h4>Job: 9.13</h4><br>Iddio non ritira la sua collera; sotto di lui si curvano i campioni della superbia.
***
<h4>Job: 9.14</h4><br>E io, come farei a rispondergli, a sceglier le mie parole per discuter con lui?
***
<h4>Job: 9.15</h4><br>Avessi anche ragione, non gli replicherei, ma chiederei mercé al mio giudice.
***
<h4>Job: 9.16</h4><br>S’io lo invocassi ed egli mi rispondesse, non però crederei che avesse dato ascolto alla mia voce;
***
<h4>Job: 9.17</h4><br>egli che mi piomba addosso dal seno della tempesta, che moltiplica senza motivo le mie piaghe,
***
<h4>Job: 9.18</h4><br>che non mi lascia riprender fiato, e mi sazia d’amarezza.
***
<h4>Job: 9.19</h4><br>Se si tratta di forza, ecco, egli è potente; se di diritto, ei dice: "Chi mi fisserà un giorno per comparire"?
***
<h4>Job: 9.20</h4><br>Fossi pur giusto, la mia bocca stessa mi condannerebbe; fossi pure integro, essa mi farebbe dichiarar perverso.
***
<h4>Job: 9.21</h4><br>Integro! Sì, lo sono! di me non mi preme, io disprezzo la vita!
***
<h4>Job: 9.22</h4><br>Per me è tutt’uno! perciò dico: "Egli distrugge ugualmente l’integro ed il malvagio.
***
<h4>Job: 9.23</h4><br>Se un flagello, a un tratto, semina la morte, egli ride dello sgomento degli innocenti.
***
<h4>Job: 9.24</h4><br>La terra è data in balìa dei malvagi; ei vela gli occhi ai giudici di essa; se non è lui, chi è dunque"?
***
<h4>Job: 9.25</h4><br>E i miei giorni se ne vanno più veloci d’un corriere; fuggono via senz’aver visto il bene;
***
<h4>Job: 9.26</h4><br>passan rapidi come navicelle di giunchi, come l’aquila che piomba sulla preda.
***
<h4>Job: 9.27</h4><br>Se dico: "Voglio dimenticare il mio lamento, deporre quest’aria triste e rasserenarmi",
***
<h4>Job: 9.28</h4><br>sono spaventato di tutti i miei dolori, so che non mi terrai per innocente.
***
<h4>Job: 9.29</h4><br>Io sarò condannato; perché dunque affaticarmi invano?
***
<h4>Job: 9.30</h4><br>Quand’anche mi lavassi con la neve e mi nettassi le mani col sapone,
***
<h4>Job: 9.31</h4><br>tu mi tufferesti nel fango d’una fossa, le mie vesti stesse m’avrebbero in orrore.
***
<h4>Job: 9.32</h4><br>Dio non è un uomo come me, perch’io gli risponda e che possiam comparire in giudizio assieme.
***
<h4>Job: 9.33</h4><br>Non c’è fra noi un arbitro, che posi la mano su tutti e due!
***
<h4>Job: 9.34</h4><br>Ritiri Iddio d’addosso a me la sua verga; cessi dallo spaventarmi il suo terrore;
***
<h4>Job: 9.35</h4><br>allora io parlerò senza temerlo, giacché sento di non essere quel colpevole che sembro.
***
<h4>Job: 10.1</h4><br>L’anima mia prova disgusto della vita; vo’ dar libero corso al mio lamento, vo’ parlar nell’amarezza dell’anima mia!
***
<h4>Job: 10.2</h4><br>Io dirò a Dio: "Non mi condannare! Fammi sapere perché contendi meco!"
***
<h4>Job: 10.3</h4><br>Ti par egli ben fatto d’opprimere, di sprezzare l’opera delle tue mani e di favorire i disegni de’ malvagi?
***
<h4>Job: 10.4</h4><br>Hai tu occhi di carne? Vedi tu come vede l’uomo?
***
<h4>Job: 10.5</h4><br>I tuoi giorni son essi come i giorni del mortale, i tuoi anni son essi come gli anni degli umani,
***
<h4>Job: 10.6</h4><br>che tu investighi tanto la mia iniquità, che t’informi così del mio peccato,
***
<h4>Job: 10.7</h4><br>pur sapendo ch’io non son colpevole, e che non v’è chi mi liberi dalla tua mano?
***
<h4>Job: 10.8</h4><br>Le tue mani m’hanno formato m’hanno fatto tutto quanto… e tu mi distruggi!
***
<h4>Job: 10.9</h4><br>Deh, ricordati che m’hai plasmato come argilla… e tu mi fai ritornare in polvere!
***
<h4>Job: 10.10</h4><br>Non m’hai tu colato come il latte e fatto rapprender come il cacio?
***
<h4>Job: 10.11</h4><br>Tu m’hai rivestito di pelle e di carne, e m’hai intessuto d’ossa e di nervi.
***
<h4>Job: 10.12</h4><br>Mi sei stato largo di vita e di grazia, la tua provvidenza ha vegliato sul mio spirito,
***
<h4>Job: 10.13</h4><br>ed ecco quello che nascondevi in cuore! Sì, lo so, questo meditavi:
***
<h4>Job: 10.14</h4><br>se avessi peccato, l’avresti ben tenuto a mente, e non m’avresti assolto dalla mia iniquità.
***
<h4>Job: 10.15</h4><br>Se fossi stato malvagio, guai a me! Se giusto, non avrei osato alzar la fronte, sazio d’ignominia, spettatore della mia miseria.
***
<h4>Job: 10.16</h4><br>Se l’avessi alzata, m’avresti dato la caccia come ad un leone e contro di me avresti rinnovato le tue maraviglie;
***
<h4>Job: 10.17</h4><br>m’avresti messo a fronte nuovi testimoni, e avresti raddoppiato il tuo sdegno contro di me; legioni su legioni m’avrebbero assalito.
***
<h4>Job: 10.18</h4><br>E allora, perché m’hai tratto dal seno di mia madre? Sarei spirato senza che occhio mi vedesse!
***
<h4>Job: 10.19</h4><br>Sarei stato come se non fossi mai esistito, m’avrebbero portato dal seno materno alla tomba!
***
<h4>Job: 10.20</h4><br>Non son forse pochi i giorni che mi restano? Cessi egli dunque, mi lasci stare, ond’io mi rassereni un poco,
***
<h4>Job: 10.21</h4><br>prima ch’io me ne vada, per non più tornare, nella terra delle tenebre e dell’ombra di morte:
***
<h4>Job: 10.22</h4><br>terra oscura come notte profonda, ove regnano l’ombra di morte ed il caos, il cui chiarore è come notte oscura".
***
<h4>Job: 11.1</h4><br>Allora Tsofar di Naama rispose e disse:
***
<h4>Job: 11.2</h4><br>"Cotesta abbondanza di parole rimarrà ella senza risposta? Basterà egli esser loquace per aver ragione?
***
<h4>Job: 11.3</h4><br>Varranno le tue ciance a far tacere la gente? Farai tu il beffardo, senza che alcuno ti confonda?
***
<h4>Job: 11.4</h4><br>Tu dici a Dio: "Quel che sostengo è giusto, e io sono puro nel tuo cospetto".
***
<h4>Job: 11.5</h4><br>Ma, oh se Iddio volesse parlare e aprir la bocca per risponderti
***
<h4>Job: 11.6</h4><br>e rivelarti i segreti della sua sapienza poiché infinita è la sua intelligenza vedresti allora come Iddio dimentichi parte della colpa tua.
***
<h4>Job: 11.7</h4><br>Puoi tu scandagliare le profondità di Dio? arrivare a conoscere appieno l’Onnipotente?
***
<h4>Job: 11.8</h4><br>Si tratta di cose più alte del cielo… e tu che faresti? di cose più profonde del soggiorno de’ morti… come le conosceresti?
***
<h4>Job: 11.9</h4><br>La lor misura è più lunga della terra, più larga del mare.
***
<h4>Job: 11.10</h4><br>Se Dio passa, se incarcera, se chiama in giudizio, chi s’opporrà?
***
<h4>Job: 11.11</h4><br>Poich’egli conosce gli uomini perversi, scopre senza sforzo l’iniquità.
***
<h4>Job: 11.12</h4><br>Ma l’insensato diventerà savio, quando un puledro d’onàgro diventerà uomo.
***
<h4>Job: 11.13</h4><br>Tu, però, se ben disponi il cuore, e protendi verso Dio le palme,
***
<h4>Job: 11.14</h4><br>se allontani il male ch’è nelle tue mani, e non alberghi l’iniquità nelle tue tende,
***
<h4>Job: 11.15</h4><br>allora alzerai la fronte senza macchia, sarai incrollabile, e non avrai paura di nulla;
***
<h4>Job: 11.16</h4><br>dimenticherai i tuoi affanni; te ne ricorderai come d’acqua passata;
***
<h4>Job: 11.17</h4><br>la tua vita sorgerà più fulgida del meriggio, l’oscurità sarà come la luce del mattino.
***
<h4>Job: 11.18</h4><br>Sarai fiducioso perché avrai speranza; ti guarderai bene attorno e ti coricherai sicuro.
***
<h4>Job: 11.19</h4><br>Ti metterai a giacere e niuno ti spaventerà; e molti cercheranno il tuo favore.
***
<h4>Job: 11.20</h4><br>Ma gli occhi degli empi verranno meno; non vi sarà più rifugio per loro, e non avranno altra speranza che di esalar l’anima".
***
<h4>Job: 12.1</h4><br>Allora Giobbe rispose e disse:
***
<h4>Job: 12.2</h4><br>"Voi, certo, valete quanto un popolo, e con voi morrà la sapienza.
***
<h4>Job: 12.3</h4><br>Ma del senno ne ho anch’io al par di voi, non vi son punto inferiore; e cose come codeste chi non le sa?
***
<h4>Job: 12.4</h4><br>Io dunque dovrei essere il ludibrio degli amici! Io che invocavo Iddio, ed ei mi rispondeva; il ludibrio io, l’uomo giusto, integro!
***
<h4>Job: 12.5</h4><br>Lo sprezzo alla sventura è nel pensiero di chi vive contento; esso è sempre pronto per coloro a cui vacilla il piede.
***
<h4>Job: 12.6</h4><br>Sono invece tranquille le tende de’ ladroni e chi provoca Iddio, chi si fa un dio della propria forza, se ne sta al sicuro.
***
<h4>Job: 12.7</h4><br>Ma interroga un po’ gli animali, e te lo insegneranno; gli uccelli del cielo, e te lo mostreranno;
***
<h4>Job: 12.8</h4><br>o parla alla terra ed essa te lo insegnerà, e i pesci del mare te lo racconteranno.
***
<h4>Job: 12.9</h4><br>Chi non sa, fra tutte queste creature, che la mano dell’Eterno ha fatto ogni cosa,
***
<h4>Job: 12.10</h4><br>ch’egli tiene in mano l’anima di tutto quel che vive, e lo spirito di ogni essere umano?
***
<h4>Job: 12.11</h4><br>L’orecchio non discerne esso le parole, come il palato assaggia le vivande?
***
<h4>Job: 12.12</h4><br>Nei vecchi si trova la sapienza e lunghezza di giorni da intelligenza.
***
<h4>Job: 12.13</h4><br>Ma in Dio stanno la saviezza e la potenza, a lui appartengono il consiglio e l’intelligenza.
***
<h4>Job: 12.14</h4><br>Ecco, egli abbatte, e niuno può ricostruire; Chiude un uomo in prigione, e non v’è chi gli apra.
***
<h4>Job: 12.15</h4><br>Ecco, egli trattiene le acque, e tutto inaridisce; le lascia andare, ed esse sconvolgono la terra.
***
<h4>Job: 12.16</h4><br>Egli possiede la forza e l’abilità; da lui dipendono chi erra e chi fa errare.
***
<h4>Job: 12.17</h4><br>Egli manda scalzi i consiglieri, colpisce di demenza i giudici.
***
<h4>Job: 12.18</h4><br>Scioglie i legami dell’autorità dei re e cinge i loro fianchi di catene.
***
<h4>Job: 12.19</h4><br>Manda scalzi i sacerdoti, e rovescia i potenti.
***
<h4>Job: 12.20</h4><br>Priva della parola i più eloquenti, e toglie il discernimento ai vecchi.
***
<h4>Job: 12.21</h4><br>Sparge lo sprezzo sui nobili, e rallenta la cintura ai forti.
***
<h4>Job: 12.22</h4><br>Rivela le cose recondite, facendole uscir dalle tenebre, e trae alla luce ciò ch’è avvolto in ombra di morte.
***
<h4>Job: 12.23</h4><br>Aggrandisce i popoli e li annienta, amplia le nazioni e le riconduce nei loro confini;
***
<h4>Job: 12.24</h4><br>Toglie il senno ai capi della terra, e li fa errare in solitudini senza sentiero.
***
<h4>Job: 12.25</h4><br>Van brancolando nelle tenebre, senza alcuna luce, e li fa barcollare come ubriachi.
***
<h4>Job: 13.1</h4><br>Ecco, l’occhio mio tutto questo l’ha veduto; l’orecchio mio l’ha udito e l’ha inteso.
***
<h4>Job: 13.2</h4><br>Quel che sapete voi lo so pur io, non vi sono punto inferiore.
***
<h4>Job: 13.3</h4><br>Ma io vorrei parlare con l’Onnipotente, avrei caro di ragionar con Dio;
***
<h4>Job: 13.4</h4><br>giacché voi siete de’ fabbri di menzogne, siete tutti quanti de’ medici da nulla.
***
<h4>Job: 13.5</h4><br>Oh se serbaste il silenzio! esso vi conterebbe come sapienza.
***
<h4>Job: 13.6</h4><br>Ascoltate, vi prego, quel che ho da rimproverarvi; state attenti alle ragioni delle mie labbra!
***
<h4>Job: 13.7</h4><br>Volete dunque difendere Iddio parlando iniquamente? sostener la sua causa con parole di frode?
***
<h4>Job: 13.8</h4><br>Volete aver riguardo alla sua persona? e costituirvi gli avvocati di Dio?
***
<h4>Job: 13.9</h4><br>Sarà egli un bene per voi quando vi scruterà a fondo? credete ingannarlo come s’inganna un uomo?
***
<h4>Job: 13.10</h4><br>Certo egli vi riprenderà severamente se nel vostro segreto avete dei riguardi personali.
***
<h4>Job: 13.11</h4><br>La maestà sua non vi farà sgomenti? Il suo terrore non piomberà su di voi?
***
<h4>Job: 13.12</h4><br>I vostri detti memorandi son massime di cenere; i vostri baluardi son baluardi d’argilla.
***
<h4>Job: 13.13</h4><br>Tacete! lasciatemi stare! voglio parlare io, e m’avvenga quello che può!
***
<h4>Job: 13.14</h4><br>Perché prenderei la mia carne coi denti? Metterò piuttosto la mia vita nelle mie mani.
***
<h4>Job: 13.15</h4><br>Ecco, egli m’ucciderà; non spero più nulla; ma io difenderò in faccia a lui la mia condotta!
***
<h4>Job: 13.16</h4><br>Anche questo servirà alla mia salvezza; poiché un empio non ardirebbe presentarsi a lui.
***
<h4>Job: 13.17</h4><br>Ascoltate attentamente il mio discorso, porgete orecchio a quanto sto per dichiararvi.
***
<h4>Job: 13.18</h4><br>Ecco, io ho disposto ogni cosa per la causa; so che sarò riconosciuto giusto.
***
<h4>Job: 13.19</h4><br>V’è qualcuno che voglia farmi opposizione? Se v’è io mi taccio e vo’ morire.
***
<h4>Job: 13.20</h4><br>Ma, o Dio, concedimi solo due cose, e non mi nasconderò dal tuo cospetto:
***
<h4>Job: 13.21</h4><br>ritirami d’addosso la tua mano, e fa’ che i tuoi terrori non mi spaventin più.
***
<h4>Job: 13.22</h4><br>Poi interpellami, ed io risponderò; o parlerò io, e tu replicherai.
***
<h4>Job: 13.23</h4><br>Quante sono le mie iniquità, quanti i miei peccati? Fammi conoscere la mia trasgressione, il mio peccato!
***
<h4>Job: 13.24</h4><br>Perché nascondi il tuo volto, e mi tieni in conto di nemico?
***
<h4>Job: 13.25</h4><br>Vuoi tu atterrire una foglia portata via dal vento? Vuoi tu perseguitare una pagliuzza inaridita?
***
<h4>Job: 13.26</h4><br>tu che mi condanni a pene così amare, e mi fai espiare i falli della mia giovinezza,
***
<h4>Job: 13.27</h4><br>tu che metti i miei piedi nei ceppi, che spii tutti i miei movimenti, e tracci una linea intorno alla pianta de’ miei piedi?
***
<h4>Job: 13.28</h4><br>Intanto questo mio corpo si disfa come legno tarlato, come un abito roso dalle tignuole.
***
<h4>Job: 14.1</h4><br>L’uomo, nato di donna, vive pochi giorni, e sazio d’affanni.
***
<h4>Job: 14.2</h4><br>Spunta come un fiore, poi è reciso; fugge come un’ombra, e non dura.
***
<h4>Job: 14.3</h4><br>E sopra un essere così, tu tieni gli occhi aperti! e mi fai comparir teco in giudizio!
***
<h4>Job: 14.4</h4><br>Chi può trarre una cosa pura da una impura? Nessuno.
***
<h4>Job: 14.5</h4><br>Giacché i suoi giorni son fissati, e il numero de’ suoi mesi dipende da te, e tu gli hai posto un termine ch’egli non può varcare,
***
<h4>Job: 14.6</h4><br>storna da lui lo sguardo, sì ch’egli abbia un po’ di requie, e possa godere come un operaio la fine della sua giornata.
***
<h4>Job: 14.7</h4><br>Per l’albero, almeno c’è speranza; se è tagliato, rigermoglia e continua a metter rampolli.
***
<h4>Job: 14.8</h4><br>Quando la sua radice è invecchiata sotto terra, e il suo tronco muore nel suolo,
***
<h4>Job: 14.9</h4><br>a sentir l’acqua, rinverdisce e mette rami come una pianta nuova.
***
<h4>Job: 14.10</h4><br>Ma l’uomo muore e perde ogni forza; il mortale spira e… dov’è egli?
***
<h4>Job: 14.11</h4><br>Le acque del lago se ne vanno, il fiume vien meno e si prosciuga;
***
<h4>Job: 14.12</h4><br>così l’uomo giace, e non risorge più; finché non vi sian più cieli, ei non si risveglierà né sarà più destato dal suo sonno.
***
<h4>Job: 14.13</h4><br>Oh, volessi tu nascondermi nel soggiorno de’ morti, tenermi occulto finché l’ira tua sia passata, fissarmi un termine, e poi ricordarti di me!…
***
<h4>Job: 14.14</h4><br>Se l’uomo, dopo morto, potesse ritornare in vita, aspetterei tutti i giorni della mia fazione, finché giungesse l’ora del mio cambio;
***
<h4>Job: 14.15</h4><br>tu mi chiameresti e io risponderei, tu brameresti rivedere l’opera delle tue mani.
***
<h4>Job: 14.16</h4><br>Ma ora tu conti i miei passi, tu osservi i miei peccati;
***
<h4>Job: 14.17</h4><br>le mie trasgressioni sono sigillate in un sacco, e alle mie iniquità, altre ne aggiungi.
***
<h4>Job: 14.18</h4><br>La montagna frana e scompare, la rupe e divelta dal suo luogo,
***
<h4>Job: 14.19</h4><br>le acque rodono la pietra, le loro inondazioni trascinan via la terra: così tu distruggi la speranza dell’uomo.
***
<h4>Job: 14.20</h4><br>Tu lo sopraffai una volta per sempre, ed egli se ne va; gli muti il sembiante, e lo mandi via.
***
<h4>Job: 14.21</h4><br>Se i suoi figliuoli salgono in onore, egli lo ignora; se vengono in dispregio, ei non lo vede;
***
<h4>Job: 14.22</h4><br>questo solo sente: che il suo corpo soffre, che l’anima sua è in lutto".
***
<h4>Job: 15.1</h4><br>Allora Elifaz di Teman rispose e disse:
***
<h4>Job: 15.2</h4><br>"Il savio risponde egli con vana scienza? si gonfia egli il petto di vento?
***
<h4>Job: 15.3</h4><br>Si difende egli con ciarle inutili e con parole che non giovan nulla?
***
<h4>Job: 15.4</h4><br>Tu, poi, distruggi il timor di Dio, menomi il rispetto religioso che gli è dovuto.
***
<h4>Job: 15.5</h4><br>La tua iniquità ti detta le parole, e adoperi il linguaggio degli astuti.
***
<h4>Job: 15.6</h4><br>Non io, la tua bocca stessa ti condanna; le tue labbra stesse depongono contro a te.
***
<h4>Job: 15.7</h4><br>Sei tu il primo uomo che nacque? Fosti tu formato prima de’ monti?
***
<h4>Job: 15.8</h4><br>Hai tu sentito quel che s’è detto nel Consiglio di Dio? Hai tu fatto incetta della sapienza per te solo?
***
<h4>Job: 15.9</h4><br>Che sai tu che noi non sappiamo? Che conoscenza hai tu che non sia pur nostra?
***
<h4>Job: 15.10</h4><br>Ci son fra noi degli uomini canuti ed anche de’ vecchi più attempati di tuo padre.
***
<h4>Job: 15.11</h4><br>Fai tu sì poco caso delle consolazioni di Dio e delle dolci parole che t’abbiam rivolte?
***
<h4>Job: 15.12</h4><br>Dove ti trascina il cuore, e che voglion dire codeste torve occhiate?
***
<h4>Job: 15.13</h4><br>Come! tu volgi la tua collera contro Dio, e ti lasci uscir di bocca tali parole?
***
<h4>Job: 15.14</h4><br>Che è mai l’uomo per esser puro, il nato di donna per esser giusto?
***
<h4>Job: 15.15</h4><br>Ecco, Iddio non si fida nemmeno de’ suoi santi, i cieli non son puri agli occhi suoi;
***
<h4>Job: 15.16</h4><br>quanto meno quest’essere abominevole e corrotto, l’uomo, che tracanna l’iniquità come l’acqua!
***
<h4>Job: 15.17</h4><br>Io voglio ammaestrarti; porgimi ascolto, e ti racconterò quello che ho visto,
***
<h4>Job: 15.18</h4><br>quello che i Savi hanno riferito senza nulla celare di quel che sapean dai padri,
***
<h4>Job: 15.19</h4><br>ai quali soli è stato dato il paese; e in mezzo ai quali non è passato lo straniero.
***
<h4>Job: 15.20</h4><br>L’empio è tormentato tutti i suoi giorni, e pochi son gli anni riservati al prepotente.
***
<h4>Job: 15.21</h4><br>Sempre ha negli orecchi rumori spaventosi, e in piena pace gli piomba addosso il distruttore.
***
<h4>Job: 15.22</h4><br>Non ha speranza d’uscir dalle tenebre, e si sente destinato alla spada.
***
<h4>Job: 15.23</h4><br>Va errando in cerca di pane; dove trovarne? ei sa che a lui dappresso è pronto il giorno tenebroso.
***
<h4>Job: 15.24</h4><br>La distretta e l’angoscia lo riempion di paura, l’assalgono a guisa di re pronto alla pugna,
***
<h4>Job: 15.25</h4><br>perché ha steso la mano contro Dio, ha sfidato l’Onnipotente,
***
<h4>Job: 15.26</h4><br>gli s’è slanciato audacemente contro, sotto il folto de’ suoi scudi convessi.
***
<h4>Job: 15.27</h4><br>Avea la faccia coperta di grasso, i fianchi carichi di pinguedine;
***
<h4>Job: 15.28</h4><br>s’era stabilito in città distrutte, in case disabitate, destinate a diventar mucchi di sassi.
***
<h4>Job: 15.29</h4><br>Ei non s’arricchirà, la sua fortuna non sarà stabile; né le sue possessioni si stenderanno sulla terra.
***
<h4>Job: 15.30</h4><br>Non potrà liberarsi dalle tenebre, il vento infocato farà seccare i suoi rampolli, e sarà portato via dal soffio della bocca di Dio.
***
<h4>Job: 15.31</h4><br>Non confidi nella vanità; è un’illusione; poiché avrà la vanità per ricompensa.
***
<h4>Job: 15.32</h4><br>La sua fine verrà prima del tempo, e i suoi rami non rinverdiranno più.
***
<h4>Job: 15.33</h4><br>Sarà come vigna da cui si strappi l’uva ancor acerba, come l’ulivo da cui si scuota il fiore;
***
<h4>Job: 15.34</h4><br>poiché sterile è la famiglia del profano, e il fuoco divora le tende ov’entrano presenti.
***
<h4>Job: 15.35</h4><br>L’empio concepisce malizia, e partorisce rovina; ei si prepara in seno il disinganno".
***
<h4>Job: 16.1</h4><br>Allora Giobbe rispose e disse:
***
<h4>Job: 16.2</h4><br>"Di cose come codeste, ne ho udite tante! Siete tutti dei consolatori molesti!
***
<h4>Job: 16.3</h4><br>Non ci sarà egli una fine alle parole vane? Che cosa ti provoca a rispondere?
***
<h4>Job: 16.4</h4><br>Anch’io potrei parlare come voi, se voi foste al posto mio; potrei mettere assieme delle parole contro a voi e su di voi scrollare il capo;
***
<h4>Job: 16.5</h4><br>potrei farvi coraggio con la bocca; e il conforto delle mie labbra vi calmerebbe.
***
<h4>Job: 16.6</h4><br>Se parlo, il mio dolore non ne sarà lenito; e se cesso di parlare, che sollievo ne avrò?
***
<h4>Job: 16.7</h4><br>Ora, purtroppo, Dio m’ha ridotto senza forze, ha desolato tutta la mia casa;
***
<h4>Job: 16.8</h4><br>m’ha coperto di grinze e questo testimonia contro a me, la mia magrezza si leva ad accusarmi in faccia.
***
<h4>Job: 16.9</h4><br>La sua ira mi lacera, mi perseguita, digrigna i denti contro di me. Il mio nemico aguzza gli occhi su di me.
***
<h4>Job: 16.10</h4><br>Apron larga contro a me la bocca, mi percuoton per obbrobrio le guance, si metton tutt’insieme a darmi addosso.
***
<h4>Job: 16.11</h4><br>Iddio mi dà in balìa degli empi, mi getta in mano dei malvagi.
***
<h4>Job: 16.12</h4><br>Vivevo in pace, ed egli m’ha scosso con violenza, m’ha preso per la nuca, m’ha frantumato, m’ha posto per suo bersaglio.
***
<h4>Job: 16.13</h4><br>I suoi arcieri mi circondano, egli mi trafigge i reni senza pietà, sparge a terra il mio fiele.
***
<h4>Job: 16.14</h4><br>Apre sopra di me breccia su breccia, mi corre addosso come un guerriero.
***
<h4>Job: 16.15</h4><br>Mi son cucito un cilicio sulla pelle, ho prostrato la mia fronte nella polvere.
***
<h4>Job: 16.16</h4><br>Il mio viso è rosso di pianto, e sulle mie palpebre si stende l’ombra di morte.
***
<h4>Job: 16.17</h4><br>Eppure, le mie mani non commisero mai violenza, e la mia preghiera fu sempre pura.
***
<h4>Job: 16.18</h4><br>O terra, non coprire il mio sangue, e non vi sia luogo ove si fermi il mio grido!
***
<h4>Job: 16.19</h4><br>Già fin d’ora, ecco, il mio Testimonio è in cielo, il mio Garante è nei luoghi altissimi.
***
<h4>Job: 16.20</h4><br>Gli amici mi deridono, ma a Dio si volgon piangenti gli occhi miei;
***
<h4>Job: 16.21</h4><br>sostenga egli le ragioni dell’uomo presso Dio, le ragioni del figliuol d’uomo contro i suoi compagni!
***
<h4>Job: 16.22</h4><br>Poiché, pochi anni ancora, e me ne andrò per una via senza ritorno.
***
<h4>Job: 17.1</h4><br>Il mio soffio vitale si spenge, i miei giorni si estinguono, il sepolcro m’aspetta!
***
<h4>Job: 17.2</h4><br>Sono attorniato di schernitori e non posso chiuder occhio per via delle lor parole amare.
***
<h4>Job: 17.3</h4><br>O Dio, da’ un pegno, sii tu il mio mallevadore presso di te; se no, chi metterà la sua nella mia mano?
***
<h4>Job: 17.4</h4><br>Poiché tu hai chiuso il cuor di costoro alla ragione, e però non li farai trionfare.
***
<h4>Job: 17.5</h4><br>Chi denunzia un amico sì che diventi preda altrui, vedrà venir meno gli occhi de’ suoi figli.
***
<h4>Job: 17.6</h4><br>Egli m’ha reso la favola dei popoli, e son divenuto un essere a cui si sputa in faccia.
***
<h4>Job: 17.7</h4><br>L’occhio mio si oscura pel dolore, tutte le mie membra non son più che un’ombra.
***
<h4>Job: 17.8</h4><br>Gli uomini retti ne son colpiti di stupore, e l’innocente insorge contro l’empio;
***
<h4>Job: 17.9</h4><br>ma il giusto si attiene saldo alla sua via, e chi ha le mani pure viepiù si fortifica.
***
<h4>Job: 17.10</h4><br>Quanto a voi tutti, tornate pure, fatevi avanti, ma fra voi non troverò alcun savio.
***
<h4>Job: 17.11</h4><br>I miei giorni passano, i miei disegni, i disegni cari al mio cuore, sono distrutti,
***
<h4>Job: 17.12</h4><br>e costoro pretendon che la notte sia giorno, che la luce sia vicina, quando tutto è buio!
***
<h4>Job: 17.13</h4><br>Se aspetto come casa mia il soggiorno de’ morti, se già mi son fatto il letto nelle tenebre,
***
<h4>Job: 17.14</h4><br>se ormai dico al sepolcro "tu sei mio padre" e ai vermi: "siete mia madre e mia sorella",
***
<h4>Job: 17.15</h4><br>dov’è dunque la mia speranza? questa speranza mia chi la può scorgere?
***
<h4>Job: 17.16</h4><br>Essa scenderà alle porte del soggiorno de’ morti, quando nella polvere troverem riposo assieme".
***
<h4>Job: 18.1</h4><br>Allora Bildad di Suach rispose e disse:
***
<h4>Job: 18.2</h4><br>"Quando porrete fine alle parole? Fate senno, e poi parleremo.
***
<h4>Job: 18.3</h4><br>Perché siamo considerati come bruti e perché siamo agli occhi vostri degli esseri impuri?
***
<h4>Job: 18.4</h4><br>O tu, che nel tuo cruccio laceri te stesso, dovrà la terra, per cagion tua, essere abbandonata e la roccia esser rimossa dal suo luogo?
***
<h4>Job: 18.5</h4><br>Sì, la luce dell’empio si spegne, e la fiamma del suo fuoco non brilla.
***
<h4>Job: 18.6</h4><br>La luce si oscura nella sua tenda, e la lampada che gli sta sopra si spegne.
***
<h4>Job: 18.7</h4><br>I passi che facea nella sua forza si raccorciano, e i suoi propri disegni lo menano a ruina.
***
<h4>Job: 18.8</h4><br>Poiché i suoi piedi lo traggon nel tranello, e va camminando sulle reti.
***
<h4>Job: 18.9</h4><br>Il laccio l’afferra pel tallone, e la trappola lo ghermisce.
***
<h4>Job: 18.10</h4><br>Sta nascosta in terra per lui un’insidia, e sul sentiero lo aspetta un agguato.
***
<h4>Job: 18.11</h4><br>Paure lo atterriscono d’ogn’intorno, lo inseguono, gli stanno alle calcagna.
***
<h4>Job: 18.12</h4><br>La sua forza vien meno dalla fame, la calamità gli sta pronta al fianco.
***
<h4>Job: 18.13</h4><br>Gli divora a pezzo a pezzo la pelle, gli divora le membra il primogenito della morte.
***
<h4>Job: 18.14</h4><br>Egli è strappato dalla sua tenda che credea sicura, e fatto scendere verso il re degli spaventi.
***
<h4>Job: 18.15</h4><br>Nella sua tenda dimora chi non è de’ suoi, e la sua casa è cosparsa di zolfo.
***
<h4>Job: 18.16</h4><br>In basso s’inaridiscono le sue radici, in alto son tagliati i suoi rami.
***
<h4>Job: 18.17</h4><br>La sua memoria scompare dal paese, più non s’ode il suo nome per le campagne.
***
<h4>Job: 18.18</h4><br>E’ cacciato dalla luce nelle tenebre, ed è bandito dal mondo.
***
<h4>Job: 18.19</h4><br>Non lascia tra il suo popolo né figli, né nipoti, nessun superstite dov’egli soggiornava.
***
<h4>Job: 18.20</h4><br>Quei d’occidente son stupiti della sua sorte, e quei d’oriente ne son presi d’orrore.
***
<h4>Job: 18.21</h4><br>Certo son tali le dimore dei perversi e tale è il luogo di chi non conosce Iddio".
***
<h4>Job: 19.1</h4><br>Allora Giobbe rispose e disse:
***
<h4>Job: 19.2</h4><br>"Fino a quando affliggerete l’anima mia e mi tormenterete coi vostri discorsi?
***
<h4>Job: 19.3</h4><br>Son già dieci volte che m’insultate, e non vi vergognate di malmenarmi.
***
<h4>Job: 19.4</h4><br>Dato pure ch’io abbia errato, il mio errore concerne me solo.
***
<h4>Job: 19.5</h4><br>Ma se proprio volete insuperbire contro di me e rimproverarmi la vergogna in cui mi trovo,
***
<h4>Job: 19.6</h4><br>allora sappiatelo: chi m’ha fatto torto e m’ha avvolto nelle sue reti è Dio.
***
<h4>Job: 19.7</h4><br>Ecco, io grido: "Violenza!" e nessuno risponde; imploro aiuto, ma non c’è giustizia!
***
<h4>Job: 19.8</h4><br>Dio m’ha sbarrato la via e non posso passare, ha coperto di tenebre il mio cammino.
***
<h4>Job: 19.9</h4><br>M’ha spogliato della mia gloria, m’ha tolto dal capo la corona.
***
<h4>Job: 19.10</h4><br>M’ha demolito a brano a brano, e io me ne vo! ha sradicata come un albero la mia speranza.
***
<h4>Job: 19.11</h4><br>Ha acceso l’ira sua contro di me, e m’ha considerato come suo nemico.
***
<h4>Job: 19.12</h4><br>Le sue schiere son venute tutte insieme, si sono spianata la via fino a me, han posto il campo intorno alla mia tenda.
***
<h4>Job: 19.13</h4><br>Egli ha allontanato da me i miei fratelli, i miei conoscenti si son del tutto alienati da me.
***
<h4>Job: 19.14</h4><br>M’hanno abbandonato i miei parenti, gl’intimi miei m’hanno dimenticato.
***
<h4>Job: 19.15</h4><br>I miei domestici e le mie serve mi trattan da straniero; agli occhi loro io sono un estraneo.
***
<h4>Job: 19.16</h4><br>Chiamo il mio servo, e non risponde, devo supplicarlo con la mia bocca.
***
<h4>Job: 19.17</h4><br>Il mio fiato ripugna alla mia moglie, faccio pietà a chi nacque dal seno di mia madre.
***
<h4>Job: 19.18</h4><br>Perfino i bimbi mi sprezzano; se cerco d’alzarmi mi scherniscono.
***
<h4>Job: 19.19</h4><br>Tutti gli amici più stretti m’hanno in orrore, e quelli che amavo mi si son vòlti contro.
***
<h4>Job: 19.20</h4><br>Le mie ossa stanno attaccate alla mia pelle, alla mia carne, non m’è rimasto che la pelle de’ denti.
***
<h4>Job: 19.21</h4><br>Pietà, pietà di me, voi, miei amici! ché la man di Dio m’ha colpito.
***
<h4>Job: 19.22</h4><br>Perché perseguitarmi come fa Dio? Perché non siete mai sazi della mia carne?
***
<h4>Job: 19.23</h4><br>Oh se le mie parole fossero scritte! se fossero consegnate in un libro!
***
<h4>Job: 19.24</h4><br>se con lo scalpello di ferro e col piombo fossero incise nella roccia per sempre!…
***
<h4>Job: 19.25</h4><br>Ma io so che il mio Vindice vive, e che alla fine si leverà sulla polvere.
***
<h4>Job: 19.26</h4><br>E quando, dopo la mia pelle, sarà distrutto questo corpo, senza la mia carne, vedrò Iddio.
***
<h4>Job: 19.27</h4><br>Io lo vedrò a me favorevole; lo contempleranno gli occhi miei, non quelli d’un altro… il cuore, dalla brama, mi si strugge in seno!
***
<h4>Job: 19.28</h4><br>Se voi dite: Come lo perseguiteremo, come troveremo in lui la causa prima dei suoi mali?
***
<h4>Job: 19.29</h4><br>Temete per voi stessi la spada, ché furiosi sono i castighi della spada affinché sappiate che v’è una giustizia".
***
<h4>Job: 20.1</h4><br>Allora Tsofar di Naama rispose e disse:
***
<h4>Job: 20.2</h4><br>"Quel che tu dici mi spinge a risponderti e ne suscita in me il fervido impulso.
***
<h4>Job: 20.3</h4><br>Ho udito rimproveri che mi fanno oltraggio; ma lo spirito mio mi darà una risposta assennata.
***
<h4>Job: 20.4</h4><br>Non lo sai tu che in ogni tempo, da che l’uomo è stato posto sulla terra,
***
<h4>Job: 20.5</h4><br>il trionfo de’ malvagi è breve, e la gioia degli empi non dura che un istante?
***
<h4>Job: 20.6</h4><br>Quando la sua altezza giungesse fino al cielo ed il suo capo toccasse le nubi,
***
<h4>Job: 20.7</h4><br>l’empio perirà per sempre come lo sterco suo; quelli che lo vedevano diranno: "Dov’è?"
***
<h4>Job: 20.8</h4><br>Se ne volerà via come un sogno, e non si troverà più; dileguerà come una visione notturna.
***
<h4>Job: 20.9</h4><br>L’occhio che lo guardava, cesserà di vederlo, e la sua dimora più non lo scorgerà.
***
<h4>Job: 20.10</h4><br>I suoi figli si raccomanderanno ai poveri, e le sue mani restituiranno la sua ricchezza.
***
<h4>Job: 20.11</h4><br>Il vigor giovanile che gli riempiva l’ossa giacerà nella polvere con lui.
***
<h4>Job: 20.12</h4><br>Il male è dolce alla sua bocca, se lo nasconde sotto la lingua,
***
<h4>Job: 20.13</h4><br>lo risparmia, non lo lascia andar giù, lo trattiene sotto al suo palato:
***
<h4>Job: 20.14</h4><br>ma il cibo gli si trasforma nelle viscere, e gli diventa in corpo veleno d’aspide.
***
<h4>Job: 20.15</h4><br>Ha trangugiato ricchezze e le vomiterà; Iddio stesso gliele ricaccerà dal ventre.
***
<h4>Job: 20.16</h4><br>Ha succhiato veleno d’aspide, la lingua della vipera l’ucciderà.
***
<h4>Job: 20.17</h4><br>Non godrà più la vista d’acque perenni, né di rivi fluenti di miele e di latte.
***
<h4>Job: 20.18</h4><br>Renderà il frutto delle sue fatiche, senza poterlo ingoiare. Pari alla sua ricchezza sarà la restituzione che ne dovrà fare, e così non godrà dei suoi beni.
***
<h4>Job: 20.19</h4><br>Perché ha oppresso e abbandonato il povero, s’è impadronito di case che non avea costruite;
***
<h4>Job: 20.20</h4><br>perché la sua ingordigia non conobbe requie, egli non salverà nulla di ciò che ha tanto bramato.
***
<h4>Job: 20.21</h4><br>La sua voracità non risparmiava nulla, perciò il suo benessere non durerà.
***
<h4>Job: 20.22</h4><br>Nel colmo dell’abbondanza, si troverà in penuria; la mano di chiunque ebbe a soffrir tormenti si leverà contro lui.
***
<h4>Job: 20.23</h4><br>Quando starà per riempirsi il ventre, ecco Iddio manderà contro a lui l’ardor della sua ira; gliela farà piovere addosso per servirgli di cibo.
***
<h4>Job: 20.24</h4><br>Se scampa alle armi di ferro, lo trafigge l’arco di rame.
***
<h4>Job: 20.25</h4><br>Si strappa il dardo, esso gli esce dal corpo, la punta sfolgorante gli vien fuori dal fiele, lo assalgono i terrori della morte.
***
<h4>Job: 20.26</h4><br>Buio profondo è riservato a’ suoi tesori; lo consumerà un fuoco non attizzato dall’uomo, che divorerà quel che resta nella sua tenda.
***
<h4>Job: 20.27</h4><br>Il cielo rivelerà la sua iniquità, e la terra insorgerà contro di lui.
***
<h4>Job: 20.28</h4><br>Le rendite della sua casa se n’andranno, portate via nel giorno dell’ira di Dio.
***
<h4>Job: 20.29</h4><br>Tale la parte che Dio riserba all’empio, tale il retaggio che Dio gli destina".
***
<h4>Job: 21.1</h4><br>Allora Giobbe rispose e disse:
***
<h4>Job: 21.2</h4><br>"Porgete bene ascolto alle mie parole, e sia questa la consolazione che mi date.
***
<h4>Job: 21.3</h4><br>Sopportatemi, lasciate ch’io parli, e quando avrò parlato tu mi potrai deridere.
***
<h4>Job: 21.4</h4><br>Mi lagno io forse d’un uomo? E come farei a non perder la pazienza?
***
<h4>Job: 21.5</h4><br>Guardatemi, stupite, e mettetevi la mano sulla bocca.
***
<h4>Job: 21.6</h4><br>Quando ci penso, ne sono smarrito, e la mia carne e presa da raccapriccio.
***
<h4>Job: 21.7</h4><br>Perché mai vivono gli empi? Perché arrivano alla vecchiaia ed anche crescon di forze?
***
<h4>Job: 21.8</h4><br>La loro progenie prospera, sotto ai loro sguardi, intorno ad essi, e i lor rampolli fioriscon sotto gli occhi loro.
***
<h4>Job: 21.9</h4><br>La loro casa è in pace, al sicuro da spaventi, e la verga di Dio non li colpisce.
***
<h4>Job: 21.10</h4><br>Il loro toro monta e non falla, la loro vacca figlia senz’abortire.
***
<h4>Job: 21.11</h4><br>Mandan fuori come un gregge i loro piccini, e i loro figliuoli saltano e ballano.
***
<h4>Job: 21.12</h4><br>Cantano a suon di timpano e di cetra, e si rallegrano al suon della zampogna.
***
<h4>Job: 21.13</h4><br>Passano felici i loro giorni, poi scendono in un attimo nel soggiorno dei morti.
***
<h4>Job: 21.14</h4><br>Eppure, diceano a Dio: "Ritirati da noi! Noi non ci curiamo di conoscer le tue vie!
***
<h4>Job: 21.15</h4><br>Che è l’Onnipotente perché lo serviamo? che guadagneremo a pregarlo?"
***
<h4>Job: 21.16</h4><br>Ecco, non hanno essi in mano la loro felicita? (lungi da me il consiglio degli empi!)
***
<h4>Job: 21.17</h4><br>Quando avvien mai che la lucerna degli empi si spenga, che piombi loro addosso la ruina, e che Dio, nella sua ira, li retribuisca di pene?
***
<h4>Job: 21.18</h4><br>Quando son essi mai come paglia al vento, come pula portata via dall’uragano?
***
<h4>Job: 21.19</h4><br>"Iddio", mi dite, "serba castigo pei figli dell’empio". Ma punisca lui stesso! che lo senta lui,
***
<h4>Job: 21.20</h4><br>che vegga con gli occhi propri la sua ruina, e beva egli stesso l’ira dell’Onnipotente!
***
<h4>Job: 21.21</h4><br>E che importa all’empio della sua famiglia dopo di lui, quando il numero dei suoi mesi e ormai compiuto?
***
<h4>Job: 21.22</h4><br>S’insegnerà forse a Dio la scienza? a lui che giudica quelli di lassù?
***
<h4>Job: 21.23</h4><br>L’uno muore in mezzo al suo benessere, quand’è pienamente tranquillo e felice,
***
<h4>Job: 21.24</h4><br>ha i secchi pieni di latte, e fresco il midollo dell’ossa.
***
<h4>Job: 21.25</h4><br>L’altro muore con l’amarezza nell’anima, senz’aver mai gustato il bene.
***
<h4>Job: 21.26</h4><br>Ambedue giacciono ugualmente nella polvere, e i vermi li ricoprono.
***
<h4>Job: 21.27</h4><br>Ah! li conosco i vostri pensieri, e i piani che formate per abbattermi!
***
<h4>Job: 21.28</h4><br>Voi dite: "E dov’è la casa del prepotente? dov’è la tenda che albergava gli empi?"
***
<h4>Job: 21.29</h4><br>Non avete dunque interrogato quelli che hanno viaggiato? Voi non vorrete negare quello che attestano;
***
<h4>Job: 21.30</h4><br>che, cioè, il malvagio è risparmiato nel dì della ruina, che nel giorno dell’ira egli sfugge.
***
<h4>Job: 21.31</h4><br>Chi gli rimprovera in faccia la sua condotta? Chi gli rende quel che ha fatto?
***
<h4>Job: 21.32</h4><br>Egli è portato alla sepoltura con onore, e veglia egli stesso sulla sua tomba.
***
<h4>Job: 21.33</h4><br>Lievi sono a lui le zolle della valle; dopo, tutta la gente segue le sue orme; e, anche prima, una folla immensa fu come lui.
***
<h4>Job: 21.34</h4><br>Perché dunque m’offrite consolazioni vane? Delle vostre risposte altro non resta che falsità".
***
<h4>Job: 22.1</h4><br>Allora Elifaz di Teman rispose e disse:
***
<h4>Job: 22.2</h4><br>"Può l’uomo recar qualche vantaggio a Dio? No; il savio non reca vantaggio che a sé stesso.
***
<h4>Job: 22.3</h4><br>Se sei giusto, ne vien forse qualche diletto all’Onnipotente? Se sei integro nella tua condotta, ne ritrae egli un guadagno?
***
<h4>Job: 22.4</h4><br>E’ forse per la paura che ha di te ch’egli ti castiga o vien teco in giudizio?
***
<h4>Job: 22.5</h4><br>La tua malvagità non è essa grande e le tue iniquità non sono esse infinite?
***
<h4>Job: 22.6</h4><br>Tu, per un nulla, prendevi pegno da’ tuoi fratelli, spogliavi delle lor vesti i mezzo ignudi.
***
<h4>Job: 22.7</h4><br>Allo stanco non davi a bere dell’acqua, all’affamato rifiutavi del pane.
***
<h4>Job: 22.8</h4><br>La terra apparteneva al più forte, e l’uomo influente vi piantava la sua dimora.
***
<h4>Job: 22.9</h4><br>Rimandavi a vuoto le vedove, e le braccia degli orfani eran spezzate.
***
<h4>Job: 22.10</h4><br>Ecco perché sei circondato di lacci, e spaventato da sùbiti terrori.
***
<h4>Job: 22.11</h4><br>O non vedi le tenebre che t’avvolgono e la piena d’acque che ti sommerge?
***
<h4>Job: 22.12</h4><br>Iddio non è egli lassù ne’ cieli? Guarda lassù le stelle eccelse, come stanno in alto!
***
<h4>Job: 22.13</h4><br>E tu dici: "Iddio che sa? Può egli giudicare attraverso il buio?
***
<h4>Job: 22.14</h4><br>Fitte nubi lo coprono e nulla vede; egli passeggia sulla vòlta de’ cieli".
***
<h4>Job: 22.15</h4><br>Vuoi tu dunque seguir l’antica via per cui camminarono gli uomini iniqui,
***
<h4>Job: 22.16</h4><br>che furon portati via prima del tempo, e il cui fondamento fu come un torrente che scorre?
***
<h4>Job: 22.17</h4><br>Essi dicevano a Dio: "Ritirati da noi!" e chiedevano che mai potesse far per loro l’Onnipotente.
***
<h4>Job: 22.18</h4><br>Eppure Iddio avea riempito le loro case di beni! Ah lungi da me il consiglio degli empi!
***
<h4>Job: 22.19</h4><br>I giusti, vedendo la loro ruina, ne gioiscono e l’innocente si fa beffe di loro:
***
<h4>Job: 22.20</h4><br>"Vedete se non son distrutti gli avversari nostri! la loro abbondanza l’ha divorata il fuoco!"
***
<h4>Job: 22.21</h4><br>Riconciliati dunque con Dio; avrai pace, e ti sarà resa la prosperità.
***
<h4>Job: 22.22</h4><br>Ricevi istruzioni dalla sua bocca, e riponi le sue parole nel tuo cuore.
***
<h4>Job: 22.23</h4><br>Se torni all’Onnipotente, se allontani l’iniquità dalle tue tende, sarai ristabilito.
***
<h4>Job: 22.24</h4><br>Getta l’oro nella polvere e l’oro d’Ophir tra i ciottoli del fiume
***
<h4>Job: 22.25</h4><br>e l’Onnipotente sarà il tuo oro, egli ti sarà come l’argento acquistato con fatica.
***
<h4>Job: 22.26</h4><br>Allora farai dell’Onnipotente la tua delizia, e alzerai la faccia verso Dio.
***
<h4>Job: 22.27</h4><br>Lo pregherai, egli t’esaudirà, e tu scioglierai i voti che avrai fatto.
***
<h4>Job: 22.28</h4><br>Quello che imprenderai, ti riuscirà; sul tuo cammino risplenderà la luce.
***
<h4>Job: 22.29</h4><br>Se ti abbassano, tu dirai: "In alto!" e Dio soccorrerà chi ha gli occhi a terra;
***
<h4>Job: 22.30</h4><br>libererà anche chi non è innocente, ei sarà salvo per la purità delle tue mani".
***
<h4>Job: 23.1</h4><br>Allora Giobbe rispose e disse:
***
<h4>Job: 23.2</h4><br>"Anche oggi il mio lamento è una rivolta, per quanto io cerchi di comprimere il mio gemito.
***
<h4>Job: 23.3</h4><br>Oh sapessi dove trovarlo! potessi arrivare fino al suo trono!
***
<h4>Job: 23.4</h4><br>Esporrei la mia causa dinanzi a lui, riempirei d’argomenti la mia bocca.
***
<h4>Job: 23.5</h4><br>Saprei quel che mi risponderebbe, e capirei quello che avrebbe da dirmi.
***
<h4>Job: 23.6</h4><br>Contenderebbe egli meco con la sua gran potenza? No! invece, mi presterebbe attenzione.
***
<h4>Job: 23.7</h4><br>Là sarebbe un uomo retto a discutere con lui, e sarei dal mio giudice assolto per sempre.
***
<h4>Job: 23.8</h4><br>Ma, ecco, se vo ad oriente, egli non c’è; se ad occidente, non lo trovo;
***
<h4>Job: 23.9</h4><br>se a settentrione, quando vi opera, io non lo veggo; si nasconde egli nel mezzodì, io non lo scorgo.
***
<h4>Job: 23.10</h4><br>Ma la via ch’io batto ei la sa; se mi mettesse alla prova, ne uscirei come l’oro.
***
<h4>Job: 23.11</h4><br>Il mio piede ha seguito fedelmente le sue orme, mi son tenuto sulla sua via senza deviare;
***
<h4>Job: 23.12</h4><br>non mi sono scostato dai comandamenti delle sue labbra, ho riposto nel mio seno le parole della sua bocca.
***
<h4>Job: 23.13</h4><br>Ma la sua decisione e una; chi lo farà mutare? Quello ch’ei desidera, lo fa;
***
<h4>Job: 23.14</h4><br>egli eseguirà quel che di me ha decretato; e di cose come queste ne ha molte in mente.
***
<h4>Job: 23.15</h4><br>Perciò nel suo cospetto io sono atterrito; quando ci penso, ho paura di lui.
***
<h4>Job: 23.16</h4><br>Iddio m’ha tolto il coraggio, l’Onnipotente mi ha spaventato.
***
<h4>Job: 23.17</h4><br>Questo mi annienta: non le tenebre, non la fitta oscurità che mi ricopre.
***
<h4>Job: 24.1</h4><br>Perché non sono dall’Onnipotente fissati dei tempi in cui renda la giustizia? Perché quelli che lo conoscono non veggono quei giorni?
***
<h4>Job: 24.2</h4><br>Gli empi spostano i termini, rapiscono greggi e li menano a pascere;
***
<h4>Job: 24.3</h4><br>portano via l’asino dell’orfano, prendono in pegno il bove della vedova;
***
<h4>Job: 24.4</h4><br>mandano via dalla strada i bisognosi, i poveri del paese si nascondo tutti insieme.
***
<h4>Job: 24.5</h4><br>Eccoli, che come onàgri del deserto escono al lor lavoro in cerca di cibo; solo il deserto dà pane a’ lor figliuoli.
***
<h4>Job: 24.6</h4><br>Raccolgono nei campi la loro pastura, raspollano nella vigna dell’empio;
***
<h4>Job: 24.7</h4><br>passan la notte ignudi, senza vestito, senza una coperta che li ripari dal freddo.
***
<h4>Job: 24.8</h4><br>Bagnati dagli acquazzoni di montagna, per mancanza di rifugio, si stringono alle rocce.
***
<h4>Job: 24.9</h4><br>Ce n’è di quelli che strappano dalla mammella l’orfano, che prendono pegni da poveri!
***
<h4>Job: 24.10</h4><br>E questi se ne vanno, ignudi, senza vestiti; hanno fame, e portano i covoni.
***
<h4>Job: 24.11</h4><br>Fanno l’olio nel recinto dell’empio; calcan l’uva nel tino e patiscon la sete.
***
<h4>Job: 24.12</h4><br>Sale dalle città il gemito de’ morenti; l’anima de’ feriti implora aiuto, e Dio non si cura di codeste infamie!
***
<h4>Job: 24.13</h4><br>Ve ne son di quelli che si ribellano alla luce, non ne conoscono le vie, non ne battono i sentieri.
***
<h4>Job: 24.14</h4><br>L’assassino si leva sul far del giorno, e ammazza il meschino e il povero; la notte fa il ladro.
***
<h4>Job: 24.15</h4><br>L’occhio dell’adultero spia il crepuscolo, dicendo: "Nessuno mi vedrà!" e si copre d’un velo la faccia.
***
<h4>Job: 24.16</h4><br>I ladri, di notte, sfondano le case; di giorno, si tengono rinchiusi; non conoscono la luce.
***
<h4>Job: 24.17</h4><br>Il mattino è per essi come ombra di morte; appena lo scorgono provano i terrori del buio.
***
<h4>Job: 24.18</h4><br>Voi dite: "L’empio è una festuca sulla faccia dell’acque; la sua parte sulla terra è maledetta; non prenderà più la via delle vigne.
***
<h4>Job: 24.19</h4><br>Come la siccità e il calore assorbon le acque della neve, così il soggiorno de’ morti inghiottisce chi ha peccato.
***
<h4>Job: 24.20</h4><br>Il seno che lo portò l’oblia; i vermi ne fanno il loro pasto delizioso, nessuno più lo ricorda.
***
<h4>Job: 24.21</h4><br>L’iniquo sarà troncato come un albero: ei che divorava la sterile, priva di figli, e non faceva del bene alla vedova!"
***
<h4>Job: 24.22</h4><br>Invece, Iddio con la sua forza prolunga i giorni dei prepotenti, i quali risorgono, quand’ormai disperavan della vita.
***
<h4>Job: 24.23</h4><br>Dà loro sicurezza, fiducia, e i suoi occhi vegliano sul loro cammino.
***
<h4>Job: 24.24</h4><br>Salgono in alto, poi scompaiono ad un tratto; cadono, son mietuti come gli altri mortali; son falciati come le spighe del grano maturo.
***
<h4>Job: 24.25</h4><br>Se così non è, chi mi smentirà, chi annienterà il mio dire?"
***
<h4>Job: 25.1</h4><br>Allora Bildad di Suach rispose e disse:
***
<h4>Job: 25.2</h4><br>"A Dio appartiene il dominio e il terrore: egli fa regnare la pace ne’ suoi luoghi altissimi.
***
<h4>Job: 25.3</h4><br>Le sue legioni si posson forse contare? Su chi non si leva la sua luce?
***
<h4>Job: 25.4</h4><br>Come può dunque l’uomo esser giusto dinanzi a Dio? Come può esser puro il nato dalla donna?
***
<h4>Job: 25.5</h4><br>Ecco, la luna stessa manca di chiarore, e le stelle non son pure agli occhi di lui;
***
<h4>Job: 25.6</h4><br>quanto meno l’uomo, ch’è un verme, il figliuol d’uomo ch’è un vermicciuolo!"
***
<h4>Job: 26.1</h4><br>Allora Giobbe rispose e disse:
***
<h4>Job: 26.2</h4><br>"Come hai bene aiutato il debole! Come hai sorretto il braccio senza forza!
***
<h4>Job: 26.3</h4><br>Come hai ben consigliato chi è privo di sapienza! E che abbondanza di sapere tu gli hai comunicato!
***
<h4>Job: 26.4</h4><br>Ma a chi ti credi di aver parlato? E di chi è lo spirito che parla per mezzo tuo?
***
<h4>Job: 26.5</h4><br>Dinanzi a Dio tremano le ombre disotto alle acque ed ai loro abitanti.
***
<h4>Job: 26.6</h4><br>Dinanzi a lui il soggiorno dei morti è nudo, l’abisso è senza velo.
***
<h4>Job: 26.7</h4><br>Egli distende il settentrione sul vuoto, sospende la terra sul nulla.
***
<h4>Job: 26.8</h4><br>Rinchiude le acque nelle sue nubi, e le nubi non scoppiano per il peso.
***
<h4>Job: 26.9</h4><br>Nasconde l’aspetto del suo trono, vi distende sopra le sue nuvole.
***
<h4>Job: 26.10</h4><br>Ha tracciato un cerchio sulla faccia dell’acque, là dove la luce confina colle tenebre.
***
<h4>Job: 26.11</h4><br>Le colonne del cielo sono scosse, e tremano alla sua minaccia.
***
<h4>Job: 26.12</h4><br>Con la sua forza egli solleva il mare, con la sua intelligenza ne abbatte l’orgoglio.
***
<h4>Job: 26.13</h4><br>Al suo soffio il cielo torna sereno, la sua mano trafigge il drago fuggente.
***
<h4>Job: 26.14</h4><br>Ecco, questi non son che gli estremi lembi dell’azione sua. Non ce ne giunge all’orecchio che un breve sussurro; Ma il tuono delle sue potenti opere chi lo può intendere?"
***
<h4>Job: 27.1</h4><br>Giobbe riprese il suo discorso e disse:
***
<h4>Job: 27.2</h4><br>"Come vive Iddio che mi nega giustizia, come vive l’Onnipotente che mi amareggia l’anima,
***
<h4>Job: 27.3</h4><br>finché avrò fiato e il soffio di Dio sarà nelle mie nari,
***
<h4>Job: 27.4</h4><br>le mie labbra, no, non diranno nulla d’ingiusto, e la mia lingua non proferirà falsità.
***
<h4>Job: 27.5</h4><br>Lungi da me l’idea di darvi ragione! Fino all’ultimo respiro non mi lascerò togliere la mia integrità.
***
<h4>Job: 27.6</h4><br>Ho preso a difendere la mia giustizia e non cederò; il cuore non mi rimprovera uno solo de’ miei giorni.
***
<h4>Job: 27.7</h4><br>Sia trattato da malvagio il mio nemico e da perverso chi si leva contro di me!
***
<h4>Job: 27.8</h4><br>Quale speranza rimane mai all’empio quando Iddio gli toglie, gli rapisce l’anima?
***
<h4>Job: 27.9</h4><br>Iddio presterà egli orecchio al grido di lui, quando gli verrà sopra la distretta?
***
<h4>Job: 27.10</h4><br>Potrà egli prendere il suo diletto nell’Onnipotente? invocare Iddio in ogni tempo?
***
<h4>Job: 27.11</h4><br>Io vi mostrerò il modo d’agire di Dio, non vi nasconderò i disegni dell’Onnipotente.
***
<h4>Job: 27.12</h4><br>Ma queste cose voi tutti le avete osservate e perché dunque vi perdete in vani discorsi?
***
<h4>Job: 27.13</h4><br>Ecco la parte che Dio riserba all’empio, l’eredità che l’uomo violento riceve dall’Onnipotente.
***
<h4>Job: 27.14</h4><br>Se ha figli in gran numero son per la spada; la sua progenie non avrà pane da saziarsi.
***
<h4>Job: 27.15</h4><br>I superstiti son sepolti dalla morte, e le vedove loro non li piangono.
***
<h4>Job: 27.16</h4><br>Se accumula l’argento come polvere, se ammucchia vestiti come fango;
***
<h4>Job: 27.17</h4><br>li ammucchia, sì, ma se ne vestirà il giusto, e l’argento l’avrà come sua parte l’innocente.
***
<h4>Job: 27.18</h4><br>La casa ch’ei si edifica è come quella della tignuola, come il capanno che fa il guardiano della vigna.
***
<h4>Job: 27.19</h4><br>Va a letto ricco, ma per l’ultima volta; apre gli occhi e non è più.
***
<h4>Job: 27.20</h4><br>Terrori lo sorprendono come acque; nel cuor della notte lo rapisce un uragano.
***
<h4>Job: 27.21</h4><br>Il vento d’oriente lo porta via, ed egli se ne va; lo spazza in un turbine dal luogo suo.
***
<h4>Job: 27.22</h4><br>Iddio gli scaglia addosso i suoi dardi, senza pietà, per quanto egli tenti di scampare a’ suoi colpi.
***
<h4>Job: 27.23</h4><br>La gente batte le mani quando cade, e fischia dietro a lui quando lascia il luogo dove stava.
***
<h4>Job: 28.1</h4><br>Ha una miniera l’argento, e l’oro un luogo dove lo si affina.
***
<h4>Job: 28.2</h4><br>Il ferro si cava dal suolo, e la pietra fusa dà il rame.
***
<h4>Job: 28.3</h4><br>L’uomo ha posto fine alle tenebre, egli esplora i più profondi recessi, per trovar le pietre che son nel buio, nell’ombra di morte.
***
<h4>Job: 28.4</h4><br>Scava un pozzo lontan dall’abitato; il piede più non serve a quei che vi lavorano; son sospesi, oscillano lungi dai mortali.
***
<h4>Job: 28.5</h4><br>Dalla terra esce il pane, ma, nelle sue viscere, è sconvolta come dal fuoco.
***
<h4>Job: 28.6</h4><br>Le sue rocce son la dimora dello zaffiro, e vi si trova della polvere d’oro.
***
<h4>Job: 28.7</h4><br>L’uccello di rapina non conosce il sentiero che vi mena, né l’ha mai scorto l’occhio del falco.
***
<h4>Job: 28.8</h4><br>Le fiere superbe non vi hanno messo piede, e il leone non v’è passato mai.
***
<h4>Job: 28.9</h4><br>L’uomo stende la mano sul granito, rovescia dalle radici le montagne.
***
<h4>Job: 28.10</h4><br>Pratica trafori per entro le rocce, e l’occhio suo scorge quanto v’è di prezioso.
***
<h4>Job: 28.11</h4><br>Infrena le acque perché non gemano, e le cose nascoste trae fuori alla luce.
***
<h4>Job: 28.12</h4><br>Ma la Sapienza, dove trovarla? E dov’è il luogo della Intelligenza?
***
<h4>Job: 28.13</h4><br>L’uomo non ne sa la via, non la si trova sulla terra de’ viventi.
***
<h4>Job: 28.14</h4><br>L’abisso dice: "Non è in me"; il mare dice: "Non sta da me".
***
<h4>Job: 28.15</h4><br>Non la si ottiene in cambio d’oro, né la si compra a peso d’argento.
***
<h4>Job: 28.16</h4><br>Non la si acquista con l’oro di Ofir, con l’onice prezioso o con lo zaffiro.
***
<h4>Job: 28.17</h4><br>L’oro ed il vetro non reggono al suo confronto, non la si dà in cambio di vasi d’oro fino.
***
<h4>Job: 28.18</h4><br>Non si parli di corallo, di cristallo; la Sapienza val più delle perle.
***
<h4>Job: 28.19</h4><br>Il topazio d’Etiopia non può starle a fronte, l’oro puro non ne bilancia il valore.
***
<h4>Job: 28.20</h4><br>Donde vien dunque la Sapienza? E dov’è il luogo della Intelligenza?
***
<h4>Job: 28.21</h4><br>Essa è nascosta agli occhi d’ogni vivente, è celata agli uccelli del cielo.
***
<h4>Job: 28.22</h4><br>L’abisso e la morte dicono: "Ne abbiamo avuto qualche sentore".
***
<h4>Job: 28.23</h4><br>Dio solo conosce la via che vi mena, egli solo sa il luogo dove dimora,
***
<h4>Job: 28.24</h4><br>perché il suo sguardo giunge sino alle estremità della terra, perch’egli vede tutto quel ch’è sotto i cieli.
***
<h4>Job: 28.25</h4><br>Quando regolò il peso del vento e fissò la misura dell’acque,
***
<h4>Job: 28.26</h4><br>quando dette una legge alla pioggia e tracciò la strada al lampo dei tuoni,
***
<h4>Job: 28.27</h4><br>allora la vide e la rivelò, la stabilì ed anche l’investigò.
***
<h4>Job: 28.28</h4><br>E disse all’uomo: "Ecco: temere il Signore: questa è la Sapienza, e fuggire il male è l’Intelligenza"."
***
<h4>Job: 29.1</h4><br>Giobbe riprese il suo discorso e disse:
***
<h4>Job: 29.2</h4><br>"Oh foss’io come ne’ mesi d’una volta, come ne’ giorni in cui Dio mi proteggeva,
***
<h4>Job: 29.3</h4><br>quando la sua lampada mi risplendeva sul capo, e alla sua luce io camminavo nelle tenebre!
***
<h4>Job: 29.4</h4><br>Oh fossi com’ero a’ giorni della mia maturità, quando Iddio vegliava amico sulla mia tenda,
***
<h4>Job: 29.5</h4><br>quando l’Onnipotente stava ancora meco, e avevo i miei figliuoli d’intorno;
***
<h4>Job: 29.6</h4><br>quando mi lavavo i piedi nel latte e dalla roccia mi fluivano ruscelli d’olio!
***
<h4>Job: 29.7</h4><br>Allorché uscivo per andare alla porta della città e mi facevo preparare il seggio sulla piazza,
***
<h4>Job: 29.8</h4><br>i giovani, al vedermi, si ritiravano, i vecchi s’alzavano e rimanevano in piedi;
***
<h4>Job: 29.9</h4><br>i maggiorenti cessavan di parlare e si mettevan la mano sulla bocca;
***
<h4>Job: 29.10</h4><br>la voce dei capi diventava muta, la lingua s’attaccava al loro palato.
***
<h4>Job: 29.11</h4><br>L’orecchio che mi udiva, mi diceva beato; l’occhio che mi vedeva mi rendea testimonianza,
***
<h4>Job: 29.12</h4><br>perché salvavo il misero che gridava aiuto, e l’orfano che non aveva chi lo soccorresse.
***
<h4>Job: 29.13</h4><br>Scendea su me la benedizione di chi stava per perire, e facevo esultare il cuor della vedova.
***
<h4>Job: 29.14</h4><br>La giustizia era il mio vestimento ed io il suo; la probità era come il mio mantello e il mio turbante.
***
<h4>Job: 29.15</h4><br>Ero l’occhio del cieco, il piede dello zoppo;
***
<h4>Job: 29.16</h4><br>ero il padre de’ poveri, e studiavo a fondo la causa dello sconosciuto.
***
<h4>Job: 29.17</h4><br>Spezzavo la ganascia all’iniquo, e gli facevo lasciar la preda che avea fra i denti.
***
<h4>Job: 29.18</h4><br>E dicevo: "Morrò nel mio nido, e moltiplicherò i miei giorni come la rena;
***
<h4>Job: 29.19</h4><br>le mie radici si stenderanno verso l’acque, la rugiada passerà la notte sui miei rami;
***
<h4>Job: 29.20</h4><br>la mia gloria sempre si rinnoverà, e l’arco rinverdirà nella mia mano".
***
<h4>Job: 29.21</h4><br>Gli astanti m’ascoltavano pieni d’aspettazione, si tacevan per udire il mio parere.
***
<h4>Job: 29.22</h4><br>Quand’avevo parlato, non replicavano; la mia parola scendeva su loro come una rugiada.
***
<h4>Job: 29.23</h4><br>E m’aspettavan come s’aspetta la pioggia; aprivan larga la bocca come a un acquazzone di primavera.
***
<h4>Job: 29.24</h4><br>Io sorridevo loro quand’erano sfiduciati; e non potevano oscurar la luce del mio volto.
***
<h4>Job: 29.25</h4><br>Quando andavo da loro, mi sedevo come capo, ed ero come un re fra le sue schiere, come un consolatore in mezzo agli afflitti.
***
<h4>Job: 30.1</h4><br>E ora servo di zimbello a dei più giovani di me, i cui padri non mi sarei degnato di mettere fra i cani del mio gregge!
***
<h4>Job: 30.2</h4><br>E a che m’avrebbe servito la forza delle lor mani? Gente incapace a raggiungere l’età matura,
***
<h4>Job: 30.3</h4><br>smunta dalla miseria e dalla fame, ridotta a brucare il deserto, la terra da tempo nuda e desolata,
***
<h4>Job: 30.4</h4><br>strappando erba salsa presso ai cespugli, ed avendo per pane radici di ginestra.
***
<h4>Job: 30.5</h4><br>Sono scacciati di mezzo agli uomini, grida lor dietro la gente come dietro al ladro,
***
<h4>Job: 30.6</h4><br>abitano in burroni orrendi, nelle caverne della terra e fra le rocce;
***
<h4>Job: 30.7</h4><br>ragliano fra i cespugli, si sdraiano alla rinfusa sotto i rovi;
***
<h4>Job: 30.8</h4><br>gente da nulla, razza senza nome, cacciata via dal paese a bastonate.
***
<h4>Job: 30.9</h4><br>E ora io sono il tema delle loro canzoni, il soggetto dei loro discorsi.
***
<h4>Job: 30.10</h4><br>Mi aborrono, mi fuggono, non si trattengono dallo sputarmi in faccia.
***
<h4>Job: 30.11</h4><br>Non han più ritegno, m’umiliano, rompono ogni freno in mia presenza.
***
<h4>Job: 30.12</h4><br>Questa genia si leva alla mia destra, m’incalzano, e si appianano le vie contro di me per distruggermi.
***
<h4>Job: 30.13</h4><br>Hanno sovvertito il mio cammino, lavorano alla mia ruina, essi che nessuno vorrebbe soccorrere!
***
<h4>Job: 30.14</h4><br>S’avanzano come per un’ampia breccia, si precipitano innanzi in mezzo alle ruine.
***
<h4>Job: 30.15</h4><br>Terrori mi si rovesciano addosso; l’onor mio è portato via come dal vento, è passata come una nube la mia felicità.
***
<h4>Job: 30.16</h4><br>E ora l’anima mia si strugge in me, m’hanno còlto i giorni dell’afflizione.
***
<h4>Job: 30.17</h4><br>La notte mi trafigge, mi stacca l’ossa, e i dolori che mi rodono non hanno posa.
***
<h4>Job: 30.18</h4><br>Per la gran violenza del mio male la mia veste si sforma, mi si serra addosso come la tunica.
***
<h4>Job: 30.19</h4><br>Iddio m’ha gettato nel fango, e rassomiglio alla polvere e alla cenere.
***
<h4>Job: 30.20</h4><br>Io grido a te, e tu non mi rispondi; ti sto dinanzi, e tu mi stai a considerare!
***
<h4>Job: 30.21</h4><br>Ti sei mutato in nemico crudele verso di me; mi perseguiti con la potenza della tua mano.
***
<h4>Job: 30.22</h4><br>Mi levi per aria, mi fai portar via dal vento, e mi annienti nella tempesta.
***
<h4>Job: 30.23</h4><br>Giacché, lo so, tu mi meni alla morte, alla casa di convegno di tutti i viventi.
***
<h4>Job: 30.24</h4><br>Ma chi sta per perire non protende la mano? e nell’angoscia sua non grida al soccorso?
***
<h4>Job: 30.25</h4><br>Non piangevo io forse per chi era nell’avversità? l’anima mia non era ella angustiata per il povero?
***
<h4>Job: 30.26</h4><br>Speravo il bene, ed è venuto il male; aspettavo la luce, ed è venuta l’oscurità!
***
<h4>Job: 30.27</h4><br>Le mie viscere bollono e non hanno requie, son venuti per me giorni d’afflizione.
***
<h4>Job: 30.28</h4><br>Me ne vo tutto annerito, ma non dal sole; mi levo in mezzo alla raunanza, e grido aiuto;
***
<h4>Job: 30.29</h4><br>son diventato fratello degli sciacalli, compagno degli struzzi.
***
<h4>Job: 30.30</h4><br>La mia pelle è nera, e cade a pezzi; le mie ossa son calcinate dall’arsura.
***
<h4>Job: 30.31</h4><br>La mia cetra non dà più che accenti di lutto, e la mia zampogna voce di pianto.
***
<h4>Job: 31.1</h4><br>Io avevo stretto un patto con gli occhi miei; come dunque avrei fissati gli sguardi sopra una vergine?
***
<h4>Job: 31.2</h4><br>Che parte mi avrebbe assegnata Iddio dall’alto e quale eredità m’avrebbe data l’Onnipotente dai luoghi eccelsi?
***
<h4>Job: 31.3</h4><br>La sventura non è ella per il perverso e le sciagure per quelli che fanno il male?
***
<h4>Job: 31.4</h4><br>Iddio non vede egli le mie vie? non conta tutti i miei passi?
***
<h4>Job: 31.5</h4><br>Se ho camminato insieme alla menzogna, se il piede mio s’è affrettato dietro alla frode
***
<h4>Job: 31.6</h4><br>(Iddio mi pesi con bilancia giusta e riconoscerà la mia integrità)
***
<h4>Job: 31.7</h4><br>se i miei passi sono usciti dalla retta via, se il mio cuore è ito dietro ai miei occhi, se qualche sozzura mi s’è attaccata alle mani,
***
<h4>Job: 31.8</h4><br>ch’io semini e un altro mangi, e quel ch’è cresciuto nei miei campi sia sradicato!
***
<h4>Job: 31.9</h4><br>Se il mio cuore s’è lasciato sedurre per amor d’una donna, se ho spiato la porta del mio prossimo,
***
<h4>Job: 31.10</h4><br>che mia moglie giri la macina ad un altro, e che altri abusino di lei!
***
<h4>Job: 31.11</h4><br>Poiché quella è una scelleratezza, un misfatto punito dai giudici,
***
<h4>Job: 31.12</h4><br>un fuoco che consuma fino a perdizione, e che avrebbe distrutto fin dalle radici ogni mia fortuna.
***
<h4>Job: 31.13</h4><br>Se ho disconosciuto il diritto del mio servo e della mia serva, quand’eran meco in lite,
***
<h4>Job: 31.14</h4><br>che farei quando Iddio si levasse per giudicarmi, e che risponderei quando mi esaminasse?
***
<h4>Job: 31.15</h4><br>Chi fece me nel seno di mia madre non fece anche lui? non ci ha formati nel seno materno uno stesso Iddio?
***
<h4>Job: 31.16</h4><br>Se ho rifiutato ai poveri quel che desideravano, se ho fatto languire gli occhi della vedova,
***
<h4>Job: 31.17</h4><br>se ho mangiato da solo il mio pezzo di pane senza che l’orfano ne mangiasse la sua parte,
***
<h4>Job: 31.18</h4><br>io che fin da giovane l’ho allevato come un padre, io che fin dal seno di mia madre sono stato guida alla vedova,
***
<h4>Job: 31.19</h4><br>se ho visto uno perire per mancanza di vesti o il povero senza una coperta,
***
<h4>Job: 31.20</h4><br>se non m’hanno benedetto i suoi fianchi, ed egli non s’è riscaldato colla lana dei miei agnelli,
***
<h4>Job: 31.21</h4><br>se ho levato la mano contro l’orfano perché mi sapevo sostenuto alla porta…
***
<h4>Job: 31.22</h4><br>che la mia spalla si stacchi dalla sua giuntura, il mio braccio si spezzi e cada!
***
<h4>Job: 31.23</h4><br>E invero mi spaventava il castigo di Dio, ed ero trattenuto dalla maestà di lui.
***
<h4>Job: 31.24</h4><br>Se ho riposto la mia fiducia nell’oro, se all’oro fino ho detto: "Tu sei la mia speranza",
***
<h4>Job: 31.25</h4><br>se mi son rallegrato che le mie ricchezze fosser grandi e la mia mano avesse molto accumulato,
***
<h4>Job: 31.26</h4><br>se, contemplando il sole che raggiava e la luna che procedeva lucente nel suo corso,
***
<h4>Job: 31.27</h4><br>il mio cuore, in segreto, s’è lasciato sedurre e la mia bocca ha posato un bacio sulla mano
***
<h4>Job: 31.28</h4><br>(misfatto anche questo punito dai giudici ché avrei difatti rinnegato l’Iddio ch’è di sopra),
***
<h4>Job: 31.29</h4><br>se mi son rallegrato della sciagura del mio nemico ed ho esultato quando gli ha incolto sventura
***
<h4>Job: 31.30</h4><br>(io, che non ho permesso alle mie labbra di peccare chiedendo la sua morte con imprecazione),
***
<h4>Job: 31.31</h4><br>se la gente della mia tenda non ha detto: "Chi è che non si sia saziato della carne delle sue bestie?"
***
<h4>Job: 31.32</h4><br>(lo straniero non passava la notte fuori; le mie porte erano aperte al viandante),
***
<h4>Job: 31.33</h4><br>se, come fan gli uomini, ho coperto i miei falli celando nel petto la mia iniquità,
***
<h4>Job: 31.34</h4><br>perché avevo paura della folla e dello sprezzo delle famiglie al punto da starmene queto e non uscir di casa…
***
<h4>Job: 31.35</h4><br>Oh, avessi pure chi m’ascoltasse!… ecco qua la mia firma! l’Onnipotente mi risponda! Scriva l’avversario mio la sua querela,
***
<h4>Job: 31.36</h4><br>ed io la porterò attaccata alla mia spalla, me la cingerò come un diadema!
***
<h4>Job: 31.37</h4><br>Gli renderò conto di tutt’i miei passi, a lui m’appresserò come un principe!
***
<h4>Job: 31.38</h4><br>Se la mia terra mi grida contro, se tutti i suoi solchi piangono,
***
<h4>Job: 31.39</h4><br>se ne ho mangiato il frutto senza pagarla, se ho fatto sospirare chi la coltivava,
***
<h4>Job: 31.40</h4><br>che invece di grano mi nascano spine, invece d’orzo mi crescano zizzanie!" Qui finiscono i discorsi di Giobbe.
***
<h4>Job: 32.1</h4><br>Quei tre uomini cessarono di rispondere a Giobbe perché egli si credeva giusto.
***
<h4>Job: 32.2</h4><br>Allora l’ira di Elihu, figliuolo di Barakeel il Buzita, della tribù di Ram, s’accese:
***
<h4>Job: 32.3</h4><br>s’accese contro Giobbe, perché riteneva giusto sé stesso anziché Dio; s’accese anche contro i tre amici di lui perché non avean trovato che rispondere, sebbene condannassero Giobbe.
***
<h4>Job: 32.4</h4><br>Ora, siccome quelli erano più attempati di lui,
***
<h4>Job: 32.5</h4><br>Elihu aveva aspettato a parlare a Giobbe; ma quando vide che dalla bocca di quei tre uomini non usciva più risposta, s’accese d’ira.
***
<h4>Job: 32.6</h4><br>Ed Elihu, figliuolo di Barakeel il Buzita, rispose e disse: "Io son giovine d’età e voi siete vecchi; perciò mi son tenuto indietro e non ho ardito esporvi il mio pensiero.
***
<h4>Job: 32.7</h4><br>Dicevo: "Parleranno i giorni, e il gran numero degli anni insegnerà la sapienza".
***
<h4>Job: 32.8</h4><br>Ma, nell’uomo, quel che lo rende intelligente è lo spirito, è il soffio dell’Onnipotente.
***
<h4>Job: 32.9</h4><br>Non quelli di lunga età sono sapienti, né i vecchi son quelli che comprendono il giusto.
***
<h4>Job: 32.10</h4><br>Perciò dico: "Ascoltatemi; vi esporrò anch’io il mio pensiero".
***
<h4>Job: 32.11</h4><br>Ecco, ho aspettato i vostri discorsi, ho ascoltato i vostri argomenti, mentre andavate cercando altre parole.
***
<h4>Job: 32.12</h4><br>V’ho seguito attentamente, ed ecco, nessun di voi ha convinto Giobbe, nessuno ha risposto alle sue parole.
***
<h4>Job: 32.13</h4><br>Non avete dunque ragione di dire: "Abbiam trovato la sapienza! Dio soltanto lo farà cedere; non l’uomo!"
***
<h4>Job: 32.14</h4><br>Egli non ha diretto i suoi discorsi contro a me, ed io non gli risponderò colle vostre parole.
***
<h4>Job: 32.15</h4><br>Eccoli sconcertati! non rispondon più, non trovan più parole.
***
<h4>Job: 32.16</h4><br>Ed ho aspettato che non parlassero più, che restassero e non rispondessero più.
***
<h4>Job: 32.17</h4><br>Ma ora risponderò anch’io per mio conto, esporrò anch’io il mio pensiero!
***
<h4>Job: 32.18</h4><br>Perché son pieno di parole, e lo spirito ch’è dentro di me mi stimola.
***
<h4>Job: 32.19</h4><br>Ecco, il mio seno è come vin rinchiuso, è simile ad otri pieni di vin nuovo, che stanno per scoppiare.
***
<h4>Job: 32.20</h4><br>Parlerò dunque e mi solleverò, aprirò le labbra e risponderò!
***
<h4>Job: 32.21</h4><br>E lasciate ch’io parli senza riguardi personali, senza adulare alcuno;
***
<h4>Job: 32.22</h4><br>poiché adulare io non so; se lo facessi, il mio Fattore tosto mi torrebbe di mezzo.
***
<h4>Job: 33.1</h4><br>Ma pure, ascolta, o Giobbe, il mio dire, porgi orecchio a tutte le mie parole!
***
<h4>Job: 33.2</h4><br>Ecco, apro la bocca, la lingua parla sotto il mio palato.
***
<h4>Job: 33.3</h4><br>Nelle mie parole è la rettitudine del mio cuore; e le mie labbra diran sinceramente quello che so.
***
<h4>Job: 33.4</h4><br>Lo spirito di Dio mi ha creato, e il soffio dell’Onnipotente mi dà la vita.
***
<h4>Job: 33.5</h4><br>Se puoi, rispondimi; prepara le tue ragioni, fatti avanti!
***
<h4>Job: 33.6</h4><br>Ecco, io sono uguale a te davanti a Dio; anch’io, fui tratto dall’argilla.
***
<h4>Job: 33.7</h4><br>Spavento di me non potrà quindi sgomentarti, e il peso della mia autorità non ti potrà schiacciare.
***
<h4>Job: 33.8</h4><br>Davanti a me tu dunque hai detto (e ho bene udito il suono delle tue parole):
***
<h4>Job: 33.9</h4><br>"Io sono puro, senza peccato; sono innocente, non c’è iniquità in me;
***
<h4>Job: 33.10</h4><br>ma Dio trova contro me degli appigli ostili, mi tiene per suo nemico;
***
<h4>Job: 33.11</h4><br>mi mette i piedi nei ceppi, spia tutti i miei movimenti".
***
<h4>Job: 33.12</h4><br>E io ti rispondo: In questo non hai ragione; giacché Dio è più grande dell’uomo.
***
<h4>Job: 33.13</h4><br>Perché contendi con lui? poich’egli non rende conto d’alcuno dei suoi atti.
***
<h4>Job: 33.14</h4><br>Iddio parla, bensì, una volta ed anche due, ma l’uomo non ci bada;
***
<h4>Job: 33.15</h4><br>parla per via di sogni, di visioni notturne, quando un sonno profondo cade sui mortali, quando sui loro letti essi giacciono assopiti;
***
<h4>Job: 33.16</h4><br>allora egli apre i loro orecchi e dà loro in segreto degli ammonimenti,
***
<h4>Job: 33.17</h4><br>per distoglier l’uomo dal suo modo d’agire e tener lungi da lui la superbia;
***
<h4>Job: 33.18</h4><br>per salvargli l’anima dalla fossa, la vita dal dardo mortale.
***
<h4>Job: 33.19</h4><br>L’uomo è anche ammonito sul suo letto, dal dolore, dall’agitazione incessante delle sue ossa;
***
<h4>Job: 33.20</h4><br>quand’egli ha in avversione il pane, e l’anima sua schifa i cibi più squisiti;
***
<h4>Job: 33.21</h4><br>la carne gli si consuma, e sparisce, mentre le ossa, prima invisibili, gli escon fuori,
***
<h4>Job: 33.22</h4><br>l’anima sua si avvicina alla fossa, e la sua vita a quelli che dànno la morte.
***
<h4>Job: 33.23</h4><br>Ma se, presso a lui, v’è un angelo, un interprete, uno solo fra i mille, che mostri all’uomo il suo dovere,
***
<h4>Job: 33.24</h4><br>Iddio ha pietà di lui e dice: "Risparmialo, che non scenda nella fossa! Ho trovato il suo riscatto".
***
<h4>Job: 33.25</h4><br>Allora la sua carne divien fresca più di quella d’un bimbo; egli torna ai giorni della sua giovinezza;
***
<h4>Job: 33.26</h4><br>implora Dio, e Dio gli è propizio; gli dà di contemplare il suo volto con giubilo, e lo considera di nuovo come giusto.
***
<h4>Job: 33.27</h4><br>Ed egli va cantando fra la gente e dice: "Avevo peccato, pervertito la giustizia, e non sono stato punito come meritavo.
***
<h4>Job: 33.28</h4><br>Iddio ha riscattato l’anima mia, onde non scendesse nella fossa e la mia vita si schiude alla luce!"
***
<h4>Job: 33.29</h4><br>Ecco, tutto questo Iddio lo fa due, tre volte, all’uomo,
***
<h4>Job: 33.30</h4><br>per ritrarre l’anima di lui dalla fossa, perché su di lei splenda la luce della vita.
***
<h4>Job: 33.31</h4><br>Sta’ attento, Giobbe, dammi ascolto; taci, ed io parlerò.
***
<h4>Job: 33.32</h4><br>Se hai qualcosa da dire, rispondimi, parla, ché io vorrei poterti dar ragione.
***
<h4>Job: 33.33</h4><br>Se no, tu dammi ascolto, taci, e t’insegnerò la saviezza".
***
<h4>Job: 34.1</h4><br>Elihu riprese a parlare e disse:
***
<h4>Job: 34.2</h4><br>"O voi savi, ascoltate le mie parole! Voi che siete intelligenti, prestatemi orecchio!
***
<h4>Job: 34.3</h4><br>Poiché l’orecchio giudica dei discorsi, come il palato assapora le vivande.
***
<h4>Job: 34.4</h4><br>Scegliamo quello ch’è giusto, riconosciamo fra noi quello ch’è buono.
***
<h4>Job: 34.5</h4><br>Giobbe ha detto: "Sono giusto, ma Dio mi nega giustizia;
***
<h4>Job: 34.6</h4><br>ho ragione, e passo da bugiardo; la mia ferita è incurabile, e sono senza peccato".
***
<h4>Job: 34.7</h4><br>Dov’è l’uomo che al par di Giobbe tracanni gli empi scherni come l’acqua,
***
<h4>Job: 34.8</h4><br>cammini in compagnia de’ malfattori, e vada assieme con gli scellerati?
***
<h4>Job: 34.9</h4><br>Poiché ha detto: "Non giova nulla all’uomo l’avere il suo diletto in Dio".
***
<h4>Job: 34.10</h4><br>Ascoltatemi dunque, o uomini di senno! Lungi da Dio il male, lungi dall’Onnipotente l’iniquità!
***
<h4>Job: 34.11</h4><br>Poich’egli rende all’uomo secondo le sue opere, e fa trovare a ognuno il salario della sua condotta.
***
<h4>Job: 34.12</h4><br>No, di certo Iddio non commette ingiustizie! l’Onnipotente non perverte il diritto.
***
<h4>Job: 34.13</h4><br>Chi gli ha dato il governo della terra? Chi ha affidato l’universo alla sua cura?
***
<h4>Job: 34.14</h4><br>S’ei non ponesse mente che a sé stesso, se ritirasse a sé il suo spirito e il suo soffio,
***
<h4>Job: 34.15</h4><br>ogni carne perirebbe d’un tratto, l’uomo ritornerebbe in polvere.
***
<h4>Job: 34.16</h4><br>Se tu se’ intelligente, ascolta questo, porgi orecchio alla voce delle mie parole.
***
<h4>Job: 34.17</h4><br>Uno che odiasse la giustizia potrebbe governare? E osi tu condannare il Giusto, il Potente,
***
<h4>Job: 34.18</h4><br>che chiama i re "uomini da nulla" e i principi: "scellerati"?
***
<h4>Job: 34.19</h4><br>che non porta rispetto all’apparenza de’ grandi, che non considera il ricco più del povero, perché son tutti opera delle sue mani?
***
<h4>Job: 34.20</h4><br>In un attimo, essi muoiono; nel cuor della notte, la gente del popolo è scossa e scompare, i potenti son portati via, senza man d’uomo.
***
<h4>Job: 34.21</h4><br>Perché Iddio tien gli occhi aperti sulle vie de’ mortali, e vede tutti i lor passi.
***
<h4>Job: 34.22</h4><br>Non vi son tenebre, non v’è ombra di morte, ove possa nascondersi chi opera iniquamente.
***
<h4>Job: 34.23</h4><br>Dio non ha bisogno d’osservare a lungo un uomo per trarlo davanti a lui in giudizio.
***
<h4>Job: 34.24</h4><br>Egli fiacca i potenti, senza inchiesta; e ne stabilisce altri al loro posto;
***
<h4>Job: 34.25</h4><br>poich’egli conosce le loro azioni; li abbatte nella notte, e son fiaccati;
***
<h4>Job: 34.26</h4><br>li colpisce come dei malvagi, in presenza di tutti,
***
<h4>Job: 34.27</h4><br>perché si sono sviati da lui e non hanno posto mente ad alcuna delle sue vie;
***
<h4>Job: 34.28</h4><br>han fatto salire a lui il gemito del povero, ed egli ha dato ascolto al gemito degli infelici.
***
<h4>Job: 34.29</h4><br>Quando Iddio dà requie chi lo condannerà? Chi potrà contemplarlo quando nasconde il suo volto a una nazione ovvero a un individuo,
***
<h4>Job: 34.30</h4><br>per impedire all’empio di regnare, per allontanar dal popolo le insidie?
***
<h4>Job: 34.31</h4><br>Quell’empio ha egli detto a Dio: "Io porto la mia pena, non farò più il male,
***
<h4>Job: 34.32</h4><br>mostrami tu quel che non so vedere; se ho agito perversamente, non lo farò più"?
***
<h4>Job: 34.33</h4><br>Dovrà forse Iddio render la giustizia a modo tuo, che tu lo critichi? Ti dirà forse: "Scegli tu, non io, quello che sai, dillo"?
***
<h4>Job: 34.34</h4><br>La gente assennata e ogni uomo savio che m’ascolta, mi diranno:
***
<h4>Job: 34.35</h4><br>"Giobbe parla senza giudizio, le sue parole sono senza intendimento".
***
<h4>Job: 34.36</h4><br>Ebbene, sia Giobbe provato sino alla fine! poiché le sue risposte son quelle degli iniqui,
***
<h4>Job: 34.37</h4><br>poiché aggiunge al peccato suo la ribellione, batte le mani in mezzo a noi, e moltiplica le sue parole contro Dio".
***
<h4>Job: 35.1</h4><br>Poi Elihu riprese il discorso e disse:
***
<h4>Job: 35.2</h4><br>"Credi tu d’aver ragione quando dici: "Dio non si cura della mia giustizia"?
***
<h4>Job: 35.3</h4><br>Infatti hai detto: "Che mi giova? che guadagno io di più a non peccare?"
***
<h4>Job: 35.4</h4><br>Io ti darò la risposta: a te ed agli amici tuoi.
***
<h4>Job: 35.5</h4><br>Considera i cieli, e vedi! guarda le nuvole, come sono più in alto di te!
***
<h4>Job: 35.6</h4><br>Se pecchi, che torto gli fai? Se moltiplichi i tuoi misfatti, che danno gli rechi?
***
<h4>Job: 35.7</h4><br>Se sei giusto, che gli dài? Che ricev’egli dalla tua mano?
***
<h4>Job: 35.8</h4><br>La tua malvagità non nuoce che al tuo simile, e la tua giustizia non giova che ai figli degli uomini.
***
<h4>Job: 35.9</h4><br>Si grida per le molte oppressioni, si levano lamenti per la violenza dei grandi;
***
<h4>Job: 35.10</h4><br>ma nessuno dice: "Dov’è Dio, il mio creatore, che nella notte concede canti di gioia,
***
<h4>Job: 35.11</h4><br>che ci fa più intelligenti delle bestie de’ campi e più savi degli uccelli del cielo?"
***
<h4>Job: 35.12</h4><br>Si grida, sì, ma egli non risponde, a motivo della superbia dei malvagi.
***
<h4>Job: 35.13</h4><br>Certo, Dio non dà ascolto a lamenti vani; l’Onnipotente non ne fa nessun caso.
***
<h4>Job: 35.14</h4><br>E tu, quando dici che non lo scorgi, la causa tua gli sta dinanzi; sappilo aspettare!
***
<h4>Job: 35.15</h4><br>Ma ora, perché la sua ira non punisce, perch’egli non prende rigorosa conoscenza delle trasgressioni,
***
<h4>Job: 35.16</h4><br>Giobbe apre vanamente le labbra e accumula parole senza conoscimento".
***
<h4>Job: 36.1</h4><br>Poi Elihu seguitando disse:
***
<h4>Job: 36.2</h4><br>"Aspetta un po’, io t’istruirò; perché c’è da dire ancora a pro di Dio.
***
<h4>Job: 36.3</h4><br>Io trarrò la mia scienza da lontano e renderò giustizia a colui che m’ha fatto.
***
<h4>Job: 36.4</h4><br>Per certo, le mie parole non son bugiarde; ti sta dinanzi un uomo dotato di perfetta scienza.
***
<h4>Job: 36.5</h4><br>Ecco, Iddio è potente, ma non disdegna nessuno; è potente per la forza dell’intelletto suo.
***
<h4>Job: 36.6</h4><br>Ei non lascia viver l’empio, e fa ragione ai miseri.
***
<h4>Job: 36.7</h4><br>Non storna lo sguardo suo dai giusti, ma li pone coi re sul trono, ve li fa sedere per sempre, e così li esalta
***
<h4>Job: 36.8</h4><br>Se gli uomini son talora stretti da catene se son presi nei legami dell’afflizione,
***
<h4>Job: 36.9</h4><br>Dio fa lor conoscere la lor condotta, le loro trasgressioni, giacché si sono insuperbiti;
***
<h4>Job: 36.10</h4><br>egli apre così i loro orecchi a’ suoi ammonimenti, e li esorta ad abbandonare il male.
***
<h4>Job: 36.11</h4><br>Se l’ascoltano, se si sottomettono, finiscono i loro giorni nel benessere, e gli anni loro nella gioia;
***
<h4>Job: 36.12</h4><br>ma, se non l’ascoltano, periscon trafitti da’ suoi dardi, muoiono per mancanza d’intendimento.
***
<h4>Job: 36.13</h4><br>Gli empi di cuore s’abbandonano alla collera, non implorano Iddio quand’ei gl’incatena;
***
<h4>Job: 36.14</h4><br>così muoiono nel fior degli anni, e la lor vita finisce come quella dei dissoluti;
***
<h4>Job: 36.15</h4><br>ma Dio libera l’afflitto mediante l’afflizione, e gli apre gli orecchi mediante la sventura.
***
<h4>Job: 36.16</h4><br>Te pure ei vuol trarre dalle fauci della distretta, al largo, dove non è più angustia, e coprir la tua mensa tranquilla di cibi succulenti.
***
<h4>Job: 36.17</h4><br>Ma, se giudichi le vie di Dio come fan gli empi, il giudizio e la sentenza di lui ti piomberanno addosso.
***
<h4>Job: 36.18</h4><br>Bada che la collera non ti trasporti alla bestemmia, e la grandezza del riscatto non t’induca a fuorviare!
***
<h4>Job: 36.19</h4><br>Farebbe egli caso delle tue ricchezze? Non han valore per lui, né l’oro, né tutta la possanza dell’opulenza.
***
<h4>Job: 36.20</h4><br>Non anelare a quella notte che porta via i popoli dal luogo loro.
***
<h4>Job: 36.21</h4><br>Guardati bene dal volgerti all’iniquità, tu che sembri preferirla all’afflizione.
***
<h4>Job: 36.22</h4><br>Vedi, Iddio è eccelso nella sua potenza; chi può insegnare come lui?
***
<h4>Job: 36.23</h4><br>Chi gli prescrive la via da seguire? Chi osa dirgli: "Tu hai fatto male?"
***
<h4>Job: 36.24</h4><br>Pensa piuttosto a magnificar le sue opere; gli uomini le celebrano nei loro canti,
***
<h4>Job: 36.25</h4><br>tutti le ammirano, il mortale le contempla da lungi.
***
<h4>Job: 36.26</h4><br>Sì, Iddio è grande e noi non lo possiam conoscere; incalcolabile è il numero degli anni suoi.
***
<h4>Job: 36.27</h4><br>Egli attrae a sé le gocciole dell’acqua; dai vapori ch’egli ha formato stilla la pioggia.
***
<h4>Job: 36.28</h4><br>Le nubi la spandono, la rovesciano sulla folla de’ mortali.
***
<h4>Job: 36.29</h4><br>E chi può capire lo spiegamento delle nubi, i fragori che scoppiano nel suo padiglione?
***
<h4>Job: 36.30</h4><br>Ecco, ora egli spiega intorno a sé la sua luce, or prende per coperta le profondità del mare.
***
<h4>Job: 36.31</h4><br>Per tal modo punisce i popoli, e dà loro del cibo in abbondanza.
***
<h4>Job: 36.32</h4><br>S’empie di fulmini le mani, e li lancia contro gli avversari.
***
<h4>Job: 36.33</h4><br>Il rombo del tuono annunzia ch’ei viene, gli animali lo presenton vicino.
***
<h4>Job: 37.1</h4><br>A tale spettacolo il cuor mi trema e balza fuor del suo luogo.
***
<h4>Job: 37.2</h4><br>Udite, udite il fragore della sua voce, il rombo che esce dalla sua bocca!
***
<h4>Job: 37.3</h4><br>Egli lo lancia sotto tutti i cieli e il suo lampo guizza fino ai lembi della terra.
***
<h4>Job: 37.4</h4><br>Dopo il lampo, una voce rugge; egli tuona con la sua voce maestosa; e quando s’ode la voce, il fulmine non e già più nella sua mano.
***
<h4>Job: 37.5</h4><br>Iddio tuona con la sua voce maravigliosamente; grandi cose egli fa che noi non intendiamo.
***
<h4>Job: 37.6</h4><br>Dice alla neve: "Cadi sulla terra!" lo dice al nembo della pioggia, al nembo delle piogge torrenziali.
***
<h4>Job: 37.7</h4><br>Rende inerte ogni mano d’uomo, onde tutti i mortali, che son opera sua, imparino a conoscerlo.
***
<h4>Job: 37.8</h4><br>Le bestie selvagge vanno nel covo, e stan ritirate entro le tane.
***
<h4>Job: 37.9</h4><br>Dai recessi del sud viene l’uragano, dagli aquiloni il freddo.
***
<h4>Job: 37.10</h4><br>Al soffio di Dio si forma il ghiaccio e si contrae la distesa dell’acque.
***
<h4>Job: 37.11</h4><br>Egli carica pure le nubi d’umidità, disperde lontano le nuvole che portano i suoi lampi
***
<h4>Job: 37.12</h4><br>ed esse, da lui guidate, vanno vagando nei lor giri per eseguir quanto ei loro comanda sopra la faccia di tutta la terra;
***
<h4>Job: 37.13</h4><br>e le manda o come flagello, o come beneficio alla sua terra, o come prova della sua bontà.
***
<h4>Job: 37.14</h4><br>Porgi l’orecchio a questo, o Giobbe; fermati, e considera le maraviglie di Dio!
***
<h4>Job: 37.15</h4><br>Sai tu come Iddio le diriga e faccia guizzare il lampo dalle sue nubi?
***
<h4>Job: 37.16</h4><br>Conosci tu l’equilibrio delle nuvole, le maraviglie di colui la cui scienza è perfetta?
***
<h4>Job: 37.17</h4><br>Sai tu come mai gli abiti tuoi sono caldi quando la terra s’assopisce sotto il soffio dello scirocco?
***
<h4>Job: 37.18</h4><br>Puoi tu, come lui, distendere i cieli e farli solidi come uno specchio di metallo?
***
<h4>Job: 37.19</h4><br>Insegnaci tu che dirgli!… Nelle tenebre nostre, noi non abbiam parole.
***
<h4>Job: 37.20</h4><br>Gli si annunzierà forse ch’io voglio parlare? Ma chi mai può bramare d’essere inghiottito?
***
<h4>Job: 37.21</h4><br>Nessuno può fissare il sole che sfolgora ne’ cieli quando v’è passato il vento a renderli tersi.
***
<h4>Job: 37.22</h4><br>Dal settentrione viene l’oro; ma Dio è circondato da una maestà terribile;
***
<h4>Job: 37.23</h4><br>l’Onnipotente noi non lo possiam scoprire. Egli è grande in forza, in equità, in perfetta giustizia; egli non opprime alcuno.
***
<h4>Job: 37.24</h4><br>Perciò gli uomini lo temono; ei non degna d’uno sguardo chi si presume savio".
***
<h4>Job: 38.1</h4><br>Allora l’Eterno rispose a Giobbe dal seno della tempesta, e disse:
***
<h4>Job: 38.2</h4><br>"Chi è costui che oscura i miei disegni con parole prive di senno?
***
<h4>Job: 38.3</h4><br>Orsù, cingiti i lombi come un prode; io ti farò delle domande e tu insegnami!
***
<h4>Job: 38.4</h4><br>Dov’eri tu quand’io fondavo la terra? Dillo, se hai tanta intelligenza.
***
<h4>Job: 38.5</h4><br>Chi ne fissò le dimensioni? giacché tu il sai! chi tirò sovr’essa la corda da misurare?
***
<h4>Job: 38.6</h4><br>Su che furon poggiate le sue fondamenta, o chi ne pose la pietra angolare
***
<h4>Job: 38.7</h4><br>quando le stelle del mattino cantavan tutte assieme e tutti i figli di Dio davan in gridi di giubilo?
***
<h4>Job: 38.8</h4><br>Chi chiuse con porte il mare balzante fuor dal seno materno,
***
<h4>Job: 38.9</h4><br>quando gli detti le nubi per vestimento e per fasce l’oscurità,
***
<h4>Job: 38.10</h4><br>quando gli tracciai de’ confini, gli misi sbarre e porte,
***
<h4>Job: 38.11</h4><br>e dissi: "Fin qui tu verrai, e non oltre; qui si fermerà l’orgoglio de’ tuoi flutti?"
***
<h4>Job: 38.12</h4><br>Hai tu mai, in vita tua, comandato al mattino? o insegnato il suo luogo all’aurora,
***
<h4>Job: 38.13</h4><br>perch’ella afferri i lembi della terra, e ne scuota via i malvagi?
***
<h4>Job: 38.14</h4><br>La terra si trasfigura come creta sotto il sigillo, e appar come vestita d’un ricco manto;
***
<h4>Job: 38.15</h4><br>i malfattori sono privati della luce loro, e il braccio, alzato già, è spezzato.
***
<h4>Job: 38.16</h4><br>Sei tu penetrato fino alle sorgenti del mare? hai tu passeggiato in fondo all’abisso?
***
<h4>Job: 38.17</h4><br>Le porte della morte ti son esse state scoperte? Hai tu veduto le porte dell’ombra di morte?
***
<h4>Job: 38.18</h4><br>Hai tu abbracciato collo sguardo l’ampiezza della terra? Parla, se la conosci tutta!
***
<h4>Job: 38.19</h4><br>Dov’è la via che guida al soggiorno della luce? E la tenebra dov’è la sua dimora?
***
<h4>Job: 38.20</h4><br>Le puoi tu menare verso i loro domini, e sai tu bene i sentieri per ricondurle a casa?
***
<h4>Job: 38.21</h4><br>Lo sai di sicuro! ché tu eri, allora, già nato, e il numero de’ tuoi giorni è grande!…
***
<h4>Job: 38.22</h4><br>Sei tu entrato ne’ depositi della neve? Li hai visti i depositi della grandine
***
<h4>Job: 38.23</h4><br>ch’io tengo in serbo per i tempi della distretta, pel giorno della battaglia e della guerra?
***
<h4>Job: 38.24</h4><br>Per quali vie si diffonde la luce e si sparge il vento orientale sulla terra?
***
<h4>Job: 38.25</h4><br>Chi ha aperto i canali all’acquazzone e segnato la via al lampo dei tuoni,
***
<h4>Job: 38.26</h4><br>perché la pioggia cada sulla terra inabitata, sul deserto ove non sta alcun uomo,
***
<h4>Job: 38.27</h4><br>e disseti le solitudini desolate, sì che vi germogli e cresca l’erba?
***
<h4>Job: 38.28</h4><br>Ha forse la pioggia un padre? o chi genera le gocce della rugiada?
***
<h4>Job: 38.29</h4><br>Dal seno di chi esce il ghiaccio, e la brina del cielo chi la dà alla luce?
***
<h4>Job: 38.30</h4><br>Le acque, divenute come pietra, si nascondono, e la superficie dell’abisso si congela.
***
<h4>Job: 38.31</h4><br>Sei tu che stringi i legami delle Pleiadi, o potresti tu scioglier le catene d’Orione?
***
<h4>Job: 38.32</h4><br>Sei tu che, al suo tempo, fai apparire le costellazioni e guidi la grand’Orsa insieme a’ suoi piccini?
***
<h4>Job: 38.33</h4><br>Conosci tu le leggi del cielo? e regoli tu il dominio di esso sulla terra?
***
<h4>Job: 38.34</h4><br>Puoi tu levar la voce fino alle nubi, e far che abbondanza di pioggia ti ricopra?
***
<h4>Job: 38.35</h4><br>I fulmini parton forse al tuo comando? Ti dicono essi: "Eccoci qua"?
***
<h4>Job: 38.36</h4><br>Chi ha messo negli strati delle nubi sapienza, o chi ha dato intelletto alla meteora?
***
<h4>Job: 38.37</h4><br>Chi conta con sapienza le nubi? e gli otri del cielo chi li versa
***
<h4>Job: 38.38</h4><br>allorché la polvere stemperata diventa come una massa in fusione e le zolle de’ campi si saldan fra loro?
***
<h4>Job: 38.39</h4><br>Sei tu che cacci la preda per la leonessa, che sazi la fame de’ leoncelli
***
<h4>Job: 38.40</h4><br>quando si appiattano nelle tane e si mettono in agguato nella macchia?
***
<h4>Job: 38.41</h4><br>Chi provvede il pasto al corvo quando i suoi piccini gridano a Dio e vanno errando senza cibo?
***
<h4>Job: 39.1</h4><br>Sai tu quando le capre selvagge delle rocce figliano? Hai tu osservato quando le cerve partoriscono?
***
<h4>Job: 39.2</h4><br>Conti tu i mesi della lor pregnanza e sai tu il momento in cui debbono sgravarsi?
***
<h4>Job: 39.3</h4><br>S’accosciano, fanno i lor piccini, e son tosto liberate dalle loro doglie;
***
<h4>Job: 39.4</h4><br>i lor piccini si fanno forti, crescono all’aperto, se ne vanno, e non tornan più alle madri.
***
<h4>Job: 39.5</h4><br>Chi manda libero l’onàgro, e chi scioglie i legami all’asino salvatico,
***
<h4>Job: 39.6</h4><br>al quale ho dato per dimora il deserto, e la terra salata per abitazione?
***
<h4>Job: 39.7</h4><br>Egli si beffa del frastuono della città, e non ode grida di padrone.
***
<h4>Job: 39.8</h4><br>Batte le montagne della sua pastura, e va in traccia d’ogni filo di verde.
***
<h4>Job: 39.9</h4><br>Il bufalo vorrà egli servirti o passar la notte presso alla tua mangiatoia?
***
<h4>Job: 39.10</h4><br>Legherai tu il bufalo con una corda perché faccia il solco? erpicherà egli le valli dietro a te?
***
<h4>Job: 39.11</h4><br>Ti fiderai di lui perché la sua forza è grande? Lascerai a lui il tuo lavoro?
***
<h4>Job: 39.12</h4><br>Conterai su lui perché ti porti a casa la raccolta e ti ammonti il grano sull’aia?
***
<h4>Job: 39.13</h4><br>Lo struzzo batte allegramente l’ali; ma le penne e le piume di lui son esse pietose?
***
<h4>Job: 39.14</h4><br>No, poich’egli abbandona sulla terra le proprie uova e le lascia scaldar sopra la sabbia.
***
<h4>Job: 39.15</h4><br>Egli dimentica che un piede le potrà schiacciare, e che le bestie dei campi le potran calpestare.
***
<h4>Job: 39.16</h4><br>Tratta duramente i suoi piccini, quasi non fosser suoi; la sua fatica sarà vana, ma ciò non lo turba,
***
<h4>Job: 39.17</h4><br>ché Iddio l’ha privato di sapienza, e non gli ha impartito intelligenza.
***
<h4>Job: 39.18</h4><br>Ma quando si leva e piglia lo slancio, si beffa del cavallo e di chi lo cavalca.
***
<h4>Job: 39.19</h4><br>Sei tu che dài al cavallo il coraggio? che gli vesti il collo d’una fremente criniera?
***
<h4>Job: 39.20</h4><br>Sei tu che lo fai saltar come la locusta? Il fiero suo nitrito incute spavento.
***
<h4>Job: 39.21</h4><br>Raspa la terra nella valle ed esulta della sua forza; si slancia incontro alle armi.
***
<h4>Job: 39.22</h4><br>Della paura si ride, non trema, non indietreggia davanti alla spada.
***
<h4>Job: 39.23</h4><br>Gli risuona addosso il turcasso, la folgorante lancia e il dardo.
***
<h4>Job: 39.24</h4><br>Con fremente furia divora la terra. Non sta più fermo quando suona la tromba.
***
<h4>Job: 39.25</h4><br>Com’ode lo squillo, dice: Aha! e fiuta da lontano la battaglia, la voce tonante dei capi, e il grido di guerra.
***
<h4>Job: 39.26</h4><br>E’ l’intelligenza tua che allo sparviere fa spiccare il volo e spiegar l’ali verso mezzogiorno?
***
<h4>Job: 39.27</h4><br>E’ forse al tuo comando che l’aquila si leva in alto e fa il suo nido nei luoghi elevati?
***
<h4>Job: 39.28</h4><br>Abita nelle rocce e vi pernotta; sta sulla punta delle rupi, sulle vette scoscese;
***
<h4>Job: 39.29</h4><br>di là spia la preda, e i suoi occhi miran lontano.
***
<h4>Job: 39.30</h4><br>I suoi piccini s’abbeveran di sangue, e dove son de’ corpi morti, ivi ella si trova".
***
<h4>Job: 40.1</h4><br>L’Eterno continuò a rispondere a Giobbe e disse:
***
<h4>Job: 40.2</h4><br>"Il censore dell’Onnipotente vuole ancora contendere con lui? Colui che censura Iddio ha egli una risposta a tutto questo?"
***
<h4>Job: 40.3</h4><br>Allora Giobbe rispose all’Eterno e disse:
***
<h4>Job: 40.4</h4><br>"Ecco, io son troppo meschino; che ti risponderei? Io mi metto la mano sulla bocca.
***
<h4>Job: 40.5</h4><br>Ho parlato una volta, ma non riprenderò la parola, due volte… ma non lo farò più".
***
<h4>Job: 40.6</h4><br>L’Eterno allora rispose a Giobbe dal seno della tempesta, e disse:
***
<h4>Job: 40.7</h4><br>"Orsù, cingiti i lombi come un prode; ti farò delle domande e tu insegnami!
***
<h4>Job: 40.8</h4><br>Vuoi tu proprio annullare il mio giudizio? condannar me per giustificar te stesso?
***
<h4>Job: 40.9</h4><br>Hai tu un braccio pari a quello di Dio? o una voce che tuoni come la sua?
***
<h4>Job: 40.10</h4><br>Su via, adornati di maestà, di grandezza, rivestiti di splendore, di magnificenza!
***
<h4>Job: 40.11</h4><br>Da’ libero corso ai furori dell’ira tua; mira tutti i superbi e abbassali!
***
<h4>Job: 40.12</h4><br>Mira tutti i superbi e umiliali! e schiaccia gli empi dovunque stanno!
***
<h4>Job: 40.13</h4><br>Seppelliscili tutti assieme nella polvere, copri di bende la lor faccia nel buio della tomba!
***
<h4>Job: 40.14</h4><br>Allora, anch’io ti loderò, perché la tua destra t’avrà dato la vittoria.
***
<h4>Job: 40.15</h4><br>Guarda l’ippopotamo che ho fatto al par di te; esso mangia l’erba come il bove.
***
<h4>Job: 40.16</h4><br>Ecco la sua forza è nei suoi lombi, e il vigor suo nei muscoli del ventre.
***
<h4>Job: 40.17</h4><br>Stende rigida come un cedro la coda; i nervi delle sue cosce sono intrecciati insieme.
***
<h4>Job: 40.18</h4><br>Le sue ossa sono tubi di rame; le sue membra, sbarre di ferro.
***
<h4>Job: 40.19</h4><br>Esso è il capolavoro di Dio; colui che lo fece l’ha fornito di falce,
***
<h4>Job: 40.20</h4><br>perché i monti gli producon la pastura; e là tutte le bestie de’ campi gli scherzano intorno.
***
<h4>Job: 40.21</h4><br>Si giace sotto i loti, nel folto de’ canneti, in mezzo alle paludi.
***
<h4>Job: 40.22</h4><br>I loti lo copron dell’ombra loro, i salci del torrente lo circondano.
***
<h4>Job: 40.23</h4><br>Straripi pure il fiume, ei non trema; rimane calmo, anche se avesse un Giordano alla gola.
***
<h4>Job: 40.24</h4><br>Potrebbe alcuno impadronirsene assalendolo di fronte? o prenderlo colle reti per forargli il naso?
***
<h4>Job: 41.1</h4><br>(H40-25) Prenderai tu il coccodrillo all’amo? Gli assicurerai la lingua colla corda?
***
<h4>Job: 41.2</h4><br>(H40-26) Gli passerai un giunco per le narici? Gli forerai le mascelle con l’uncino?
***
<h4>Job: 41.3</h4><br>(H40-27) Ti rivolgerà egli molte supplicazioni? Ti dirà egli delle parole dolci?
***
<h4>Job: 41.4</h4><br>(H40-28) Farà egli teco un patto perché tu lo prenda per sempre al tuo servizio?
***
<h4>Job: 41.5</h4><br>(H40-29) Scherzerai tu con lui come fosse un uccello? L’attaccherai a un filo per divertir le tue ragazze?
***
<h4>Job: 41.6</h4><br>(H40-30) Ne trafficheranno forse i pescatori? Lo spartiranno essi fra i negozianti?
***
<h4>Job: 41.7</h4><br>(H40-31) Gli coprirai tu la pelle di dardi e la testa di ramponi?
***
<h4>Job: 41.8</h4><br>(H40-32) Mettigli un po’ le mani addosso!… Ti ricorderai del combattimento e non ci tornerai!
***
<h4>Job: 41.9</h4><br>(H41-1) Ecco, fallace è la speranza di chi l’assale; basta scorgerlo e s’è atterrati.
***
<h4>Job: 41.10</h4><br>(H41-2) Nessuno è tanto ardito da provocarlo. E chi dunque oserà starmi a fronte?
***
<h4>Job: 41.11</h4><br>(H41-3) Chi mi ha anticipato alcun che perch’io glielo debba rendere? Sotto tutti i cieli, ogni cosa è mia.
***
<h4>Job: 41.12</h4><br>(H41-4) E non vo’ tacer delle sue membra, della sua gran forza, della bellezza della sua armatura.
***
<h4>Job: 41.13</h4><br>(H41-5) Chi l’ha mai spogliato della sua corazza? Chi è penetrato fra la doppia fila de’ suoi denti?
***
<h4>Job: 41.14</h4><br>(H41-6) Chi gli ha aperti i due battenti della gola? Intorno alla chiostra de’ suoi denti sta il terrore.
***
<h4>Job: 41.15</h4><br>(H41-7) Superbe son le file de’ suoi scudi, strettamente uniti come da un sigillo.
***
<h4>Job: 41.16</h4><br>(H41-8) Uno tocca l’altro, e tra loro non passa l’aria.
***
<h4>Job: 41.17</h4><br>(H41-9) Sono saldati assieme, si tengono stretti, sono inseparabili.
***
<h4>Job: 41.18</h4><br>(H41-10) I suoi starnuti dànno sprazzi di luce; i suoi occhi son come le palpebre dell’aurora.
***
<h4>Job: 41.19</h4><br>(H41-11) Dalla sua bocca partono vampe, ne scappan fuori scintille di fuoco.
***
<h4>Job: 41.20</h4><br>(H41-12) Dalle sue narici esce un fumo, come da una pignatta che bolla o da una caldaia.
***
<h4>Job: 41.21</h4><br>(H41-13) L’alito suo accende i carboni, e una fiamma gli erompe dalla gola.
***
<h4>Job: 41.22</h4><br>(H41-14) Nel suo collo risiede la forza, dinanzi a lui salta il terrore.
***
<h4>Job: 41.23</h4><br>(H41-15) Compatte sono in lui le parti flosce della carne, gli stanno salde addosso, non si muovono.
***
<h4>Job: 41.24</h4><br>(H41-16) Il suo cuore è duro come il sasso, duro come la macina di sotto.
***
<h4>Job: 41.25</h4><br>(H41-17) Quando si rizza, tremano i più forti, e dalla paura son fuori di sé.
***
<h4>Job: 41.26</h4><br>(H41-18) Invano lo si attacca con la spada; a nulla valgon lancia, giavellotto, corazza.
***
<h4>Job: 41.27</h4><br>(H41-19) Il ferro è per lui come paglia; il rame, come legno tarlato.
***
<h4>Job: 41.28</h4><br>(H41-20) La figlia dell’arco non lo mette in fuga; le pietre della fionda si mutano per lui in stoppia.
***
<h4>Job: 41.29</h4><br>(H41-21) Stoppia gli par la mazza e si ride del fremer della lancia.
***
<h4>Job: 41.30</h4><br>(H41-22) Il suo ventre è armato di punte acute, e lascia come tracce d’erpice sul fango.
***
<h4>Job: 41.31</h4><br>(H41-23) Fa bollire l’abisso come una caldaia, del mare fa come un gran vaso da profumi.
***
<h4>Job: 41.32</h4><br>(H41-24) Si lascia dietro una scia di luce; l’abisso par coperto di bianca chioma.
***
<h4>Job: 41.33</h4><br>(H41-25) Non v’è sulla terra chi lo domi; è stato fatto per non aver paura.
***
<h4>Job: 41.34</h4><br>(H41-26) Guarda in faccia tutto ciò ch’è eccelso, è re su tutte le belve più superbe".
***
<h4>Job: 42.1</h4><br>Allora Giobbe rispose all’Eterno e disse:
***
<h4>Job: 42.2</h4><br>"Io riconosco che tu puoi tutto, e che nulla può impedirti d’eseguire un tuo disegno.
***
<h4>Job: 42.3</h4><br>Chi è colui che senza intendimento offusca il tuo disegno?… Sì, ne ho parlato; ma non lo capivo; son cose per me troppo maravigliose ed io non le conosco.
***
<h4>Job: 42.4</h4><br>Deh, ascoltami, io parlerò; io ti farò delle domande e tu insegnami!
***
<h4>Job: 42.5</h4><br>Il mio orecchio avea sentito parlar di te ma ora l’occhio mio t’ha veduto.
***
<h4>Job: 42.6</h4><br>Perciò mi ritratto, mi pento sulla polvere e sulla cenere".
***
<h4>Job: 42.7</h4><br>Dopo che ebbe rivolto questi discorsi a Giobbe, l’Eterno disse a Elifaz di Teman: "L’ira mia è accesa contro te e contro i tuoi due amici, perché non avete parlato di me secondo la verità, come ha fatto il mio servo Giobbe.
***
<h4>Job: 42.8</h4><br>Ora dunque prendetevi sette tori e sette montoni, venite a trovare il mio servo Giobbe e offriteli in olocausto per voi stessi. Il mio servo Giobbe pregherà per voi; ed io avrò riguardo a lui per non punir la vostra follia; poiché non avete parlato di me secondo la verità, come ha fatto il mio servo Giobbe".
***
<h4>Job: 42.9</h4><br>Elifaz di Teman e Bildad di Suach e Tsofar di Naama se ne andarono e fecero come l’Eterno aveva loro ordinato; e l’Eterno ebbe riguardo a Giobbe.
***
<h4>Job: 42.10</h4><br>E quando Giobbe ebbe pregato per i suoi amici, l’Eterno lo ristabilì nella condizione di prima e gli rese il doppio di tutto quello che già gli era appartenuto.
***
<h4>Job: 42.11</h4><br>Tutti i suoi fratelli, tutte le sue sorelle e tutte le sue conoscenze di prima vennero a trovarlo, mangiarono con lui in casa sua, gli fecero le loro condoglianze e lo consolarono di tutti i mali che l’Eterno gli avea fatto cadere addosso; e ognuno d’essi gli dette un pezzo d’argento e un anello d’oro.
***
<h4>Job: 42.12</h4><br>E l’Eterno benedì gli ultimi anni di Giobbe più de’ primi; ed ei s’ebbe quattordicimila pecore, seimila cammelli, mille paia di bovi e mille asine.
***
<h4>Job: 42.13</h4><br>E s’ebbe pure sette figliuoli e tre figliuole;
***
<h4>Job: 42.14</h4><br>e chiamò la prima, Colomba; la seconda, Cassia; la terza, Cornustibia.
***
<h4>Job: 42.15</h4><br>E in tutto il paese non c’eran donne così belle come le figliuole di Giobbe; e il padre assegnò loro una eredità tra i loro fratelli.
***
<h4>Job: 42.16</h4><br>Giobbe, dopo questo, visse centoquarant’anni, e vide i suoi figliuoli e i figliuoli dei suoi figliuoli, fino alla quarta generazione.
***
<h4>Job: 42.17</h4><br>Poi Giobbe morì vecchio e sazio di giorni.
***
